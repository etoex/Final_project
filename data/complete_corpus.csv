text,source
"Nordea on selvittänyt kyselytutkimuksella suomalaisten kesälomalla käytettäväksi suunniteltuja euroja.
Toukokuun lopussa tehty kyselytutkimus paljasti, että keskimääräinen lomabudjetti on noussut selvästi viime vuodesta vastaavassa kyselyssä.
Kyselyn mukaan suomalaiset käyttävät kesälomaansa tänä vuonna keskimäärin 1 178 euroa kotitaloutta kohden, mikä on lähes 15 prosenttia enemmän kuin viime vuonna.
Yli puolet suomalaisista suunnittelee matkustavansa vain kotimaassa ja yhä suurempi osa kertoo välttelevänsä tiettyjä alueita ulkomailla turvallisuusuhkien vuoksi.
Enemmistölläsuomalaisista kotitalouksista kesälomaan käytetään enintään 1 000 euroa. Enintään 1 000 euron budjettiluokkaan kuuluu kyselyn mukaan 60 prosenttia kotitalouksista.
Kotitalouksien taloustilanne on jatkanut paranemistaan.
Lapsiperheet ja pääkaupunkiseudulla asuvat suunnittelevat keskimääräistä kalliimpia lomia. Lapsiperheistä yli viidennes arvioi käyttävänsä yli 2 000 euroa kesälomaan.
– Kotitalouksien taloustilanne on jatkanut paranemistaan, kun epävarmuus pienenee inflaation hidastumisen ja korkotason laskun myötä. Uskon, että ostovoiman piristyminen tulee näkymään jatkossa entistä selvemmin lomasuunnitelmissa, samaan aikaan kun saamme koko maan taloudesta piristymisen merkkejä, arvioi tutkimuksen tuloksia Nordean Suomen henkilöasiakkaista vastaava johtajaJani Elorantatiedotteessa.
Ulkomaille suuntaavatpainottavat kyselyn perusteella valinnoissaan turvallisuutta ja vastuullisuutta. Tänä vuonna 45 prosenttia kertoo välttelevänsä tiettyjä alueita, kun vastaava osuus viime vuonna oli 38 prosenttia.
Vastuullinen matkailu näkyy erityisesti ihmisoikeuksiin liittyvinä kohdevalintoina, ylikuormittuneiden alueiden välttelynä ja kestävänä liikkumisena.
Suomalaisista 76 prosenttiakokee, ettei kustannustason nousu ole vaikuttanut merkittävästi lomarahoitukseen.
Enemmän kuin puolet (55 prosenttia) kuitenkin tunnistaa jonkinlaisen vaikutuksen mutta trendi on ollut laskusuuntainen nyt kolme peräkkäistä vuotta.
Suomalaiset rahoittavat lomansa pääosin palkkatuloilla ja säästöillä. Luottokortin käyttö on hienoisessa kasvussa, mutta kulutusluottojen käyttö on edelleen vähäistä.
Säästöjen rooli on ollut lievässä, mutta trendinomaisessa laskussa huippuvuodesta 2022.
Kyselytutkimuksen Nordealle toteutti Kantar Finland internetpaneelissa 19.-26. toukokuuta ja siihen vastasi 1 005 18–79-vuotiasta suomalaista. 95 %:n virhemarginaali 1 000 hengen kyselyssä on vastauksesta riippuen ±1,4-3,1 prosenttiyksikköä.
",news
"Yhä useampi arkinen laite toimii ladattavalla akulla, mutta harva tulee automaattisesti miettineeksi arjessa niiden aiheuttamia paloturvallisuusriskejä.
Vakuutusyhtiö LähiTapiola muistuttaa, että sen omien vahinkotilastojen mukaan myös itäisessä Suomessa tapahtuu vuosittain useita akkupaloja ja läheltä piti -tilanteita.
Kodin ladattavien laitteiden määrä on kasvanut nopeasti. Puhelinten, tietokoneiden ja sähköpyörien lisäksi latausta vaativia akkuja löytyy nykyisin yhä useammista kodin laitteista ja tarvikkeista. Samalla myös akkupaloihin liittyvät vahingot ovat lisääntyneet.
– Olemme korvanneet vahinkoja muun muassa koiran tutkapannan, lihashuoltovasaran ja kaikuluotaimen akkujen sytyttämistä tulipaloista, kertoo korvausjohtajaMarjaana NiskanenLähiTapiola Idän tiedotteessa.
Akkuja ladatessa on otettava huomioon, että litiumioniakun palo on lähes mahdotonta sammuttaa.
Ladattavien laitteidenaiheuttamiin riskeihin ei vakuutusyhtiön mukaan aina suhtauduta riittävän vakavasti. Akkupalojen taustalla voi olla esimerkiksi valmistusvirhe, akkuun kohdistunut isku, kastuminen tai viallinen laturi.
Osa vahingoista liittyy epäselviin ohjeisiin tai siihen, että vikaantuneen laitteen käyttöä on jatkettu, vaikka sen vaarallisuus olisi jo havaittu.
Yöllä lataaminen on erityisen riskialtista, koska palon syttyessä reagoimisaikaa on vähän. Akkuja ladatessa on otettava huomioon, että litiumioniakun palo on lähes mahdotonta sammuttaa.
– Pieni akku palaa nopeasti kokonaan, ja mikäli siitä ei lennä palavia heitteitä ja laite on palamattomalla alustalla, tilanteesta voi selvitä pelkällä säikähdyksellä. Suuremmissa akuissa, kuten sähköpyörissä, palot voivat kestää pitkään ja niistä sinkoilee palavia kappaleita. Tällaisia laitteita ei pidä ladata esimerkiksi eteisessä tai muulla poistumisreitillä, Niskanen varoittaa.
Useissa tapauksissaakku on syttynyt palamaan myös ilman latausta esimerkiksi sisäisen vian, turpoamisen tai ylikuumenemisen vuoksi.
Turvonnut tai epänormaalisti kuumeneva akku on aina hälytysmerkki, ja sellainen laite pitää viedä välittömästi pois sisätiloista ja kierrättää asianmukaisesti.
– Nykyisin laitteita tilataan paljon verkosta, ja niiden turvallisuudesta ei ole mitään tietoa, Niskanen kertoo.
Niskanen arvioikin, että tuntemattomilla brändeillä voi halvan hinnan taustalla olla paloturvallisuusriskin aiheuttavaa huonoa laatua.
",news
"Uusi Pilettipuoti Eliel avautuu vanhalle kaupungintalolle elokuussa. Samalla teatterin, kaupunginorkesterin ja museopalveluiden lipunmyynti siirtyy pois Carelicumista.
Vanhalla kaupungintalolla 5. elokuuta avautuva Pilettipuoti toimii jatkossa Joensuun kaupunginteatterin, Joensuun kaupunginorkesterin ja Museo Elielin yhteisenä lipunmyyntipisteenä ja näiden lippujen myyminen päättyy Carelicumissa.
Kesäaikana Carelicumin lipunmyynti on suljettuna 7.–27. heinäkuuta, jolloin teatterin ja orkesterin lippuja voi ostaa vain Lippu.fi-verkkokaupasta ja myyntipisteistä.
Uuden Pilettipuoti Elielinluvataan kokoavan yhteen kolmen kulttuuritoimijan lipunmyynnin lisäksi uusia mielenkiintoisia menovinkkejä. Jatkossa asiakkaan on vaivatonta hankkia liput yhdestä pisteestä useisiin eri kulttuuritapahtumiin.
Lipunmyynnin ohessa yhteistoiminnalla mahdollistetaan museo- ja teatterikauppa.
– Uusi yhteiskonsepti mahdollistaa kulttuurilliset teematapahtumat, pienimuotoiset festivaalit sekä yhteiskampanjat. Tavoitteenamme on nostaa yhdessä tekemisen toimintatavan kautta asiakaslähtöisempää sekä samalla saavutettavaa että osallistavaa kokonaisuutta, Joensuun kaupungin kulttuurijohtajaKatriina Leppänentoteaa tiedotteessa.
Esimerkkinä kerrotaan, että tuotevalikoimassa tulee olemaan tuotteita, jolla on yhteys niin museon näyttelyiden sisältöihin kuin teatterin ja kaupunginorkesterin ohjelmistoonkin.
Lipunmyynnin ohessa yhteistoiminnalla mahdollistetaan museo- ja teatterikauppa.
Lipunmyynnin hallinnosta vastaa Joensuun kaupunginteatteri.
Puoti palvelee elokuussaalkavin aukioloajoin viikoittain tiistaista perjantaihin. Syyskauden edetessä aukioloajat laajenevat myös viikonloppuihin.
Elokuussa puoti on auki tiistaisin, torstaisin ja perjantaisin kello 12–16 ja keskiviikkoisin kello 14–18.
Teatterin esityspäivinä Pilettipuoti Eliel palvelee lisäksi tunnin ajan ennen näytäntöjen alkua. Lisäksi totuttuun tapaan Joensuun kaupunginorkesterin lippuja myydään konserttipaikalla tunnin ajan ennen konsertin alkamista.
",news
"Produktio: Maarianvaaran Teatteri Kesäyön unelmat. Ensi-ilta Maarianvaaran kylätalolla 1.7.2025.
Työryhmä: Ohjaus ja käsikirjoitus Juhani Joensuu, rooleissa Emma Kakkonen, Anneli Mahlamäki, Sakari Saikkonen, Tero Sarkkinen, Janne Vänskä, musiikki Janne Vänskä.
William ShakespearenKesäyön unelmaon jo lähtöjään monitasoinen näytelmä. Ensinnäkin siinä on viitteitä 1500-luvun pakanallisiin karnevaaliperinteisiin – kesäisiin juhliin, joissa esitetyissä näytelmissä yleisön ja näyttelijöiden osat usein vaihtuivat – ja toiseksi se itsessään on näytelmä, jossa harjoitellaan ja esitetään näytelmä tarujen Ateenan ylimystön juhlissa.
KäsikirjoittajaJuhani Joensuuon pitänyt kaikkea tätä yleisön käsityskyvyn aliarvioimisena, ja lisännyt tarinaan kerroksen; olemmekin suomalaisessa kylässä, jonka innokas kesäteatteriporukka keksii ottaa Shakespearen klassikon työn alle.
Kesäyön unelmat on yksinkertaisesti nerokas tulkinta Shakespearesta.
Sitten on toimittaja, joka löytää itsensä Maarianvaarasta seuraamassa näytelmää, jossa tehdään näytelmää, jossa tehdään näytelmää… Toimittaja on tietysti seurannut etukäteen tuotannon näytelmän valmistumista koskevaa somettelua. Postmodernismia ad infinitum with a sideorder of salad, thank you!
Mitä ihmiset kesäyössäsitten puuhaavat? Rakastuvat, pääasiassa. Neljä ateenalaisnuorukaista tykkäävät toisistaan ensin ristiin, eksyvät metsään kunnes keijutonttu Puck kääntää lemmennuolten suunnat ripottelemalla ruusunmettä uneksivien nuorukaisten silmiin.
Love looks not with the eye but with the mind. Therefore’s wing’d Cupid painted blind. Ympärillä häärivät keijut kuninkaineen ja kuningattarineen, sekä se työläisporukka, jonka on määrä esittää edellä mainittu näytelmä (jokin niistä) Ateenan herttua Theseuksen ja tämän puolison Hippolytan hääjuhlissa.
Esitelkäämmedramatis personae käänteisessä järjestyksessä: raikas tuulahdus TampereeltaEmma Kakkonennähdään muun muassa kylätoimikunnan puheenjohtaja Sininä sekä ateenalaisprinsessa Hermiana. Savonlinnasta lainattuAnneli Mahlamäkion puuhanainen Katri, keijujen kuningatar Titania, ja rastafarileijona.
Kotikenttäetua hyödyntäväJanne Vänskähoitaa ennen kaikkea näytelmän monipuolisen ja polveilevan musiikin, josta osa on räväköitä välinumeroita, osa viehkeitä tarinaan upotettuja sävelmiä. Nähdään myös prinssi Demetriuksena sekä muurina, että sen reikänä.
TekijäpiruTero Sarkkinenpyörittää niin kylää duunari-Hemmona, kuin taikametsää Puckin roolissa. Tanssitaiteesta teatterin leveämpää leipää etsimään lähtenytSakari Saikkonenon ”pääparin” puolisko Lysander, keijukuninkas Oberon sekä sisätarinan sisäistarinan… no, traagisen kaunis neito Thisbe.
Maarianvaaran teatterinKesäyön unelmaton yksinkertaisesti nerokas tulkinta Shakespearesta viemällä näytelmä sen alkulähteille: kansan pariin, luonnon keskelle.
Menittekö sekaisin juonikuvioista? No, niin on osin tarkoituksin mutta omanlaistaan huumoria saadaan aikaan myös siitä, kun kyläläiset sitten kesken harjoitusten ennakoiden selittävät, että mitäs tässä seuraavassa kohtauksessa tuleekaan tapahtumaan. Koko maailma on näyttämö.
Näytelmä kiertää kesällä ympäri maakuntaa lipsuen välillä sen rajojen ulkopuolellekin. Joensuussa esitys on 7. heinäkuuta Utran työväentalolla. Menette.
",news
"Produktio: Teatteri Traktorin Viiru ja Pesonen seikkailee taas! Ensi-ilta Sinkkolassa 29.6.2025.
Työryhmä: Ohjaus ja dramatisointi Tomi Kervinen, alkuperäisteokset Sven Nordqvist, rooleissa Anni Porspakka, Ville Rita, Sanni Omenasaari ym.
Pahin myräkkä kiersi Noljakanmäen kaukaa pientä sadekuuroa lukuun ottamatta. Sinkkolan kesänäyttämön tämänvuotinen esityskausi alkoi perinteisissä kesäteatteriolosuhteissa.
Lavalle on rakennettuSven NordqvistinViiru ja Pesonen-kirjoista tuttu maalaismaisema. Ukon ja kissan seikkailuja on nähty Sinkkolassa ennenkin, ja Joensuussa kaupunginteatterissa viime vuosina etenkin joulun tienoilla.
80-Luvun puolella juuri ja juuri syntyneenä nämä tarinat eivät ole kuuluneet omaan lapsuuteeni; suomalaislukijat löysivät kirjat vasta 2000-luvun alussa ensimmäisten käännösten myötä.
Tilpehöörin sijaan tila täytetään liikkeellä ja ryminällä.
Viiru ja Pesonen seikkailee (sic!) taas koostuu useammista kirjoista yhdistetyistä tarinanpätkistä. Mukana ovat muun muassa kissanpennun tulo taloon, naapurista karanneen karjan kokoaminen, ja painajaismainen haukiretki.
Alun takaumaa ottamatta lukuun kohtaukset ovat kursittu parin päivän kesäiseksi tunnelmoinniksi. Huomio on rennossa kiireettömyydessä ja puuhastelussa. Sovitus on kirjojen eetokselle uskollinen.
Anni Porspakkaloistaa eloisana Viiruna. Hänen tulkinnastaan löytyy vastaavuuksia aiempiin teatterisovituksiin, tai vaikkapa piirrettyihin, kuitenkin jotain uutta ja omaperäistä hahmoon tuoden.Ville Ritalaiskana ukko-Pesosena saa paljon äyskiä partaansa pysyäkseen kissan toilailuissa mukana.
Tarinan kohtalottaret, eli maatilan kanat (Sanni Omenasaari/Kaisa Kervinen,Heidi Anttila,Johanna Leppänen,Lyyti Linjama) hoitavat myös taustakuoron ja tanssiryhmän tontit.
Rauha-kanaemo on ”ruutuaikansa” puolesta lähestulkoon kolmannessa pääroolissa. Ovea kolkuttamassa käyvät myös naapuri Kosonen (Kasper Omenasaari) ja Anttoska-rouva (Sanni Omenasaari/Kaisa Kervinen).
Näytelmän visuaalinen ilmeon sekin tunnistettava.Ella Törmikoskeneläinpuvustukset ovat erityisen hienot!
Suurta näyttämötilaa ei ole aivan saatu yhtä täyteen pientä yksityiskohtaa, mitä esimerkiksi kirjoissa. Tilpehöörin sijaan tila täytetään liikkeellä ja ryminällä.
Sven Hedmaninalkuperäissävellykset ovat jännän mollivoittoisia iloisten lastenrallien sijaan. Musikaalin ja musiikkinäytelmän ero on muistaakseni siinä, kuljetettavatko kappaleet tarinaa eteenpäin. Sikäli kun sitä juonta ei isommin ole, jää tämä kysymys avoimeksi.
Työryhmä paahtaaensi-iltaesityksen läpi hyvällä energialla sääoloista vähät välittämättä.
Multimodaalinen kokonaistaide-elämys jatkuu väliajan toimintapisteissä ja kotieläinpihan läteissä ja karsinoissa.
Kestosta löytyy ehdottomasti nipistettävää, tai sitten kesäpäivän uneliaaseen joutilaisuuteen pääsisi paremmin auringon edes hieman helottaessa. Lyhyt tuomio: hyvät kanat, missä muklat.
",news
"Produktio: Utran Uusi Teatteri, Päivän sankari. Ensi-ilta Utran Uittotuvalla 28.6.2025.
Työryhmä: Käsikirjoitus Antti Heikkinen, ohjaus Olli-Matti Oinonen, laulut Ilja Teppo.
Utran Uusi Teatteri on tykännyt liehuttaa perinteisen maaseutukomedian lippua. Ihmisyyden ja suomalaisuuden äärellä, kuten vaalilauseensa kuuluu.
Päivän sankarissakomedian perusoppikirjaa on lehteilty ainakinShakespearenjaMolièrenkohdilta. Kyseessä on väärinymmärryksiä ja kukaan ei ole sitä, miltä aluksi näyttää -tilanteita – paikallisväreissä tietenkin (torille, Polvijärvi mainittu).
Pyöreisiin vuosiin pääseminen on hyvä paikka pohtia kaikenlaisia arvovalintoja.
Rikkaamman puoleinen isoherra Tahvanainen (Jarkko Tiainen) viettää syntymäpäiviään. Ympärillä hännystelevät lakeija Rauhanen (Antti Tuomas Heikkinen) ja catering-yrittäjä Maire (Elina Rintala).Jussi LampijaMaarit Poussapölähtävät paikalle arvovieraita esittämään palkattuina näyttelijöinä, joilla on muitakin jauhoja pusseissaan.
Magnaatin miljoonaperintö pitäisi saada siirrettyä sen paremmin ansaitseviin taskuihin, ja ottajia olisi monia. Kuka saakaan juonittua allekirjoituksen nimensä sisältävään luovutuspaperiin?
Siinä missä juoniasetelman esikuvia löytyy komediakirjallisuuden klassikoista, nauruja revitään meille suomalaisille tutummasta navanalussanastosta. Kyllä, kiitos, hyvin muna voi. Oliko teekupit? Ei, F. Uittotuvan yleisön mieltymykset ovat käsikirjoittajalle ilmeisen tutut; niin mittatilaustyönä naurunremakoita saatiin luvatun onnistuneesti kalasteltua.
Live-bändi on teatterissakuin teatterissa mainitsemisen arvoinen asia, ammattitaitoinen house band jopa hehkutettava.Pertti Feller,Sampsa Asikainen,Tommi IlonenjaTero Hyttinenvastaavat tahdista ja tunnelmasta.
Ilja Teppoon säveltänyt ja sanoittanut näytelmään kappaleita laajalla genre-hajonnalla rockista lattareihin. Maarit Poussan balladi toiselta puoliskolta jäi erityisesti mieleen.
Puvustajat ovat tehneet todella hienoa työtä, vaikka hieman jääkin epäselväksi, millä aikakaudella tässä pyöritään. Eivät ole Dressman-kuninkaallisia nämä!
Tarina lieneehieman elänyt harjoituskauden aikana. Näytelmän nettisivuilta löytyvästä esittelytekstissä mainitusta ”vanhasta kansakoulusta” on ainakin siirrytty prameampaan kartanoon. Loppuratkaisu kielii myös hätäisyydestä. Jääköön se paljastamatta. Sanotaan vain, että TV-sarjaLostintaiTwilight-elokuvien ystävät saattavat kärsiä traumaperäisestä stressireaktiosta.
Pyöreisiin vuosiin pääseminen on hyvä paikka pohtia kaikenlaisia arvovalintoja. Siitä lämminhenkisessä Päivän sankarissa lopulta on kyse. Rikkaatkin voivat paeta onnettomuuttaan läheisiin ihmisiin tukeutuen. Näytelmä pyörii Uittotuvalla elokuulle, ja näyttelijä Lampi on julistanut tämän myötä laittavansa kesäteatteriuransa pakettiin. Semmoista historiaa.
",news
"Produktio: Pohjois-Karjalan Musiikkiteatteri the LittleBigMusic: Tätini ja minä.
Työryhmä: Alkuperäiskäsikirjoitus Morris Panych (käännös Timo Kärkkäinen). Ohjaus ja lavastus Jari Salokangas. Rooleissa Samuli Moilanen, Jari Salokangas. Musiikki Samuli Moilanen.
Ohvanan kulttuuritalolla on enimmäkseen nähty viime vuosina musiikintäytteisiä farsseja. Tämän kesän kappalevalinta shokeeraa piristävästi, tai piristää shokeeraavasti. Voin osin kuvitella miltä elokuvayleisöistä tuntui vuonna 1947 nähdä komedian kuningasCharlie Chaplinkulkurihahmonsa sijaan rikkaita rouvia murhaavana Ritari Sinipartana. Ohvanan kulttuuritalon lava tuudittaa tuttuun turvallisuudentunteeseen mummola-kitschillään. Ehkä vaakasuorien pintojen puutteen olisi pitänyt herättää aavistuksia?
Kemp (Jari Salokangas) saapuu saattohoitamaan kuolevaa tätiään, jonka on viimeksi tavannut ohimennen kolmekymmentä vuotta sitten. Vähäsanainen mutta kaikkea muuta kuin ilmeetön Grace (Samuli Moilanen) makaa sängyssään peiton alla, ja alistuu veljenpoikaoletettunsa huolenpitoon, toffeevanukkaisiin, ja puheripuliin.
Käsikirjoituksen ottaminen työn alle vaatii työryhmältä riskinottokykyä.
Lähes mykän keskustelukumppaninsa odottava katse saa Kempin kaivelemaan omasta ja perheensä menneisyydestä kaikenlaiset kipupisteet. Nihilismiä lähentelevän kyynisen maailmankuvan omaava aseksuaali transvestiitti ihmisvihaaja pitää lämpimimpänä muistonaan sitä, kun äitinsä huolestui enemmän kissan kuin lapsensa katoamisesta.
Aika etenee puolitoistavuodenkiertoa reiluin harppauksin. Taukokuvat verkkaalleen kehittyvästä ihmissuhteesta ovat parhaimmillaankin minimalistisia toiminnaltaan. Jouluun mennessä mummo saa jo ensimmäisen sanan suustaan.
Uransa pankkimaailmassa omaishoidon alttarilla uhrannut Kemp alkaa pikku hiljaa epäillä, ettei täti meinaakaan potkaista tyhjää. Hän on kuitenkin hoitanut testamentit ja tuhkaukset valmiiksi. Epätoivonsa puuskissa mieleen hiipii ajatus vääjäämättömän jouduttamisesta kodin putkimiehellä ja nirhatuilla sähköjohdoilla.
Komedian allaasuu vakavuus. Suora puhe kuolemasta on samalla häkellyttävän hykerryttävää, samalla terapeuttisen vapauttavaa, vaikka tietynlainen väärinkäsitys taustalla vellookin.
Auttaako sitten nyrjähtänyt katsantokanta näkemään kuolemisen luonnollisena toimenpiteenä? Tarvittaisiinko hoitoalalle lisää käytännönläheisiä sosiopaatteja? Hirtehisen juonikuvionsa näytelmä kääntää onneksi inhimillisempään suuntaan. Velvollisuuden täyttäminen voikin antaa elämälle täytettä.
Vähintäänkin haastavaksi luonnehdittavan käsikirjoituksen ottaminen työn alle vaatii työryhmältä riskinottokykyä.
Esityksen toteuttaminen ilman kiemuraisella polulla oikomista vielä enemmän. Katsojan on ehdottomasti varauduttava pitämään niin näkö- kuin kuulinaukkonsa avoinna, ja antaa välillä nauttien mennä epätietoisuuden virrassa.
Tätini ja minä painii loppujen lopuksi sellaisten kysymysten parissa, että ”perimmäisiksi” niitä luonnehtisi vain optimisti, joka uskoo sinne asti pääsevänsä.
",news
"Julkisissa hankinnoissa olisi mahdollista säästää satoja miljoonia euroja, jos niihin saataisiin enemmän kilpailua.
Kilpailu- ja kuluttajaviraston (KKV) tuoreen selvityksen mukaan kilpailua lisäisi se, jos hankintayksiköt hyödyntäisivät nykyistä enemmän markkinavuoropuhelua ja varmistaisivat, että hankintojen tekemiseen on riittävästi asiantuntijoita ja osaamista.
KKV selvitti, millaisia säästöjä kilpailun lisääminen julkisissa hankinnoissa voisi tuoda. Tehdyssä mallinnuksessa käytettiin kolmea menetelmää, joiden perusteella yhden lisätarjouksen saaminen yhden tarjoajan hankintoihin säästäisi veronmaksajien varoja keskimäärin 10 prosenttia hankinnan arvosta.
Hankintayksiköt ovatkeskeisessä roolissa, kun kilpailua halutaan lisätä. KKV:n selvitys vahvistaa, että monissa hankinnoissa potentiaalisia tarjoajia olisi ollut enemmän kuin kilpailutukseen osallistuneita yrityksiä.
Markkinavuoropuhelu yritysten kanssa on sallittua ja usein myös suositeltavaa.
– Se, että kilpailutukseen saadaan vain yksi tai muutama tarjous, ei välttämättä johdu siitä, että markkinoilla ei olisi enempää tarjontaa. Säästöjen saavuttamiseksi on tärkeää, että hankintayksiköt ovat valinneet kilpailutuksen kriteerit huolella ja varmistaneet, että tieto kilpailutuksesta tavoittaa kaikki potentiaaliset tarjoajat, sanoo tutkimusohjaajaJan JääskeläinenKKV:n tiedotteessa.
Keskustelemallapotentiaalisten tarjoajien kanssa ennen kilpailutuksen järjestämistä hankintayksikkö voi lisätä yritysten tietoisuutta hankinnasta.
Keskusteluilla hankintayksikkö voi myös varmistaa, ettei kilpailutukseen lisätä tarpeettomia kriteerejä, jotka vähentävät tarjoajien määrää.
Monet hankintoja tekevät ovat kokeneet markkinavuoropuhelun toteuttamisen hankalaksi. Sitä ei välttämättä järjestetä, koska hankintayksiköissä arvioidaan, että keskusteleminen yritysten kanssa ennen kilpailutuksen järjestämistä voi olla syrjivää.
Markkinavuoropuhelu yritysten kanssa on sallittua ja usein myös suositeltavaa.
Tehokkuutta hankintoihin saataisiin myös resursoimalla hankintatoimea riittävästi. KKV ja aluehallintovirastot selvittivät, miten julkiset hankinnat on järjestetty kunnissa.
Kyselyn perusteella Suomessa on monia keskisuuria kuntia, jotka tekevät julkisia hankintoja kymmenillä miljoonilla euroilla vuodessa, mutta kunnassa ei työskentele ainuttakaan hankintoihin erikoistunutta asiantuntijaa.
Avuksi esimerkiksi Pohjois-Karjalassa on otettu hankintayhteistyötä Pohjois-Karjalan hankintatoimen avulla.
",news
"Kiihtelysvaarassa kokoonnutaan yhteen perinteisen Kesäpäivän merkeissä lauantaina 12. heinäkuuta.
Tänä vuonna yhtenä pääkohteena on uusi kirkko, mutta toimintaa on myös pääpaikkana toimivalla Kiihtelyspirtillä eli entisellä kunnanvirastolla.
Kesäpäivän yksi erikoisuus on mahdollisuus nauttia Marttojen myymää keittolounasta Kiihtelysvaaran uudessa kirkossa.
Kesäpäivän tapahtumat ja samalla myös kirkko avautuvat 12. heinäkuuta aamupäivällä kymmeneltä. Kello 12-14 kirkossa voi kuulla urkumusiikkia kanttoriSamuli Moilasensoittamana. Musiikkiesityksiä on neljä aina puolen tunnin välein.
Kotiseutumuseo on avoinna maksutta kello kymmenestä eteenpäin.
Kirkon kellotapuliin voi tutustua opastetusti kello 10.30–13.00.
Kotiseutumuseo on avoinna maksutta kello kymmenestä eteenpäin.
Päätapahtuma-alueenatoimii Kiihtelyspirtin ympäristö. Alueella on musiikkiesityksiä, tuotemyyntiä, Pelastuslaitoksen palokuntanuorten toiminnan esittelyä, järjestöjen toiminnan esittelyä ja lasten leikkipuistossa on pomppulinna sekä kesäisiä kilpailuja.
Myös kirjastoauto Mysteeri tuo palvelut Kiihtelyspirtille.
Muutaman sadan metrin päässä entisen seurakuntatalon alueella voi seurata Rajavartioston koirapartion toimintaa ja viereisellä Lummelammella on tarjolla poniajelua lapsille sekä mahdollisuus omatoimiseen makkaranpaistoon.
Kiihtelysvaaran Harrastetoimijoiden Navetalla on kirpputori kello kymmenen ja iltapäiväkolmen välisenä aikana. Lisäksi päivään on mahdutettu puukontaontaesitys iltapäivälle ja ihmeteltävää kansalaisopiston puutyönäyttelyn sekä vanhoja autojen, ja leikkimielisten ulkopelien kautta.
Myös paikalliset yritykset osallistuvat omilla tapahtumillaan päivään.
Kesäpäivän pääjärjestäjä on Kiihtelysvaaran kyläyhdistys.
Kiihtelysvaaran Kesäpäivä. Lauantaina 12.7.2025 klo 10 alkaen.
",news
"Luonnonvarakeskus (Luke) on kertonut tämän kesän osalta ensimmäisiä arvioita luonnonmarjasadosta.
Toukokuun alku oli tänäkin vuotena viileä, ja alkukesän kukkijat – mustikka ja suomuurain – kukkivat monin paikoin hieman tavanomaista myöhemmin.
Luonnonvarakeskus tiedottaa, että mustikan kukkia oli heikohkosti pitkäaikaiseen keskiarvoon verrattuna, mutta kukinnan aikaiset pölytysolosuhteet olivat kuitenkin Etelä- ja Keski-Suomessa hyvät. Raakileiden määrä on havaintometsien perusteella tavanomainen.
– Tällä hetkellä vaikuttaisi siltä, että mustikan sato tulee olemaan keskinkertainen, mutta ehtiihän tässä kypsymisenkin aikana paljon tapahtumaan. Mustikkasadolle olisi hyvä, että ankarilta helteiltä ja kuivuudelta vältyttäisiin, toteaa erikoistutkijaRainer PeltolaLukesta tiedotteessa.
Puolukan kukkia onollut runsaasti, ja pölytystulos on ollut tavanomainen lähes koko maassa. Savon alueella pölytystulos on tavanomaista parempi.
Puolukkasadosta muodostunee jonkin verran keskimääräistä parempi.
– Puolukka on yleensä se luottomarja, koska se kukkii myöhemmin kesällä, jolloin pölyttäjiä on runsaammin ja hallat ovat harvinaisempia. Niin näyttää olevan tänäkin vuotena, Rainer Peltola kertoo.
Suomuuraimen kukkiaon ollut Luken havaintojen perusteella runsaasti, mutta pölytystuloksen arvioidaan jäävän alle tavanomaisen lähes koko maassa. Tämän hetken tiedot eivät ainakaan povaa huippuvuotta poimijoille lakan osalta.
Poimijat joutunevat kävelemään nyt enemmän kuin mihin useana aikaisempana vuotena on totuttu. Kukinnan aikaisilta halloilta on onneksi vältytty lähes koko maassa.
",news
"Joensuun torilla testataan voimaa ja ketteryyttä 28.–29. kesäkuuta World’s Strongest Viking -kilpailussa. Kansainväliseen kutsukisaan saapuu 12 osallistujaa eri puolilta maailmaa mittelemään yhdeksässä eri lajissa.
Mukana on kilpailijoita Euroopan lisäksi Yhdysvalloista ja Ghanasta.
Paluun kilpailemaan tekee loukkaantumistauon jälkeen viisinkertainen Suomen vahvin miesMikaTörrökotiareenallaan. Suomen värejä edustavat Törrön lisäksiTuomas LindroosHaminasta jaHeikki PohjonenKokkolasta.
– Kyllä tätä on odotettu. Harvoin tulee tilanne, että kisakausi alkaa vasta kesäkuun lopussa – viimeksi olen kisannut syyskuussa Dubaissa. On kuntoutettu olkapäätä ja saatu kunnollinen kehityskausi alle, mikä on tehnyt hyvää niin keholle kuin mielelle, Mika Törrö kertoo kisatiedotteessa.
Lauantaina iltapäivälläalkavassa ensimmäisessä kilpailuosuudessa lajeissa vedetään muun muassa tiehöylää ja työnnetään hieman kotipuutarhaa suuremmalla kuormalla varustettua kottikärryä. Kärryyn on lastattu kisassa 380 kilon kuorma.
Lauantaina kisataan myös kymmenien kilojen painoisten säkkien korkeusheitossa sekä 300 kilon viikinkipidossa ja 30 kilon etupidossa.
Sunnuntain lajivalikoimaankuuluu metsäkoneen vetoa, 160-kiloisen viikinkikiven kantoa, tukkipunnerrusta ja lastausta.
Kilpailu televisioidaan yli sataan maahan.
Joensuun osakilpailu on osa Strongman Champions League -kiertuetta, joka vierailee tänä vuonna 16 maassa.
World’s Strongest Viking 2025: Joensuu -kilpailu. Joensuun torilla lauantaina ja sunnuntaina 28.-29.6.2025 alkaen klo 15.00 kumpanakin päivänä.
",news
"Kihaus Folk -festivaali järjestetään 27.–29. kesäkuuta jo 34. kerran Rääkkylässä.
Pienen pohjoiskarjalaisen kulttuurikylän yhteisöllisyyttä ja luovuutta huokuva tapahtuma tuo yhteen yli sata talkoolaista, satoja esiintyjiä ja tuhansia kävijöitä.
Festivaalin keskuksena toimii kylän keskustassa sijaitseva Pikku Pappila eli Käspeli, sen puutalomiljöö ja koulukeskuksen alue.
Pääesiintyjänä nähdään yleisön pyynnöstä oman kylän ylpeys, suomalaisen kansanmusiikin kansainvälinen vientiveturi Värttinä, joka julkaisi keväällä uuden Kyly-levyn.
On hienoa päästä esiintymään taas Kihaus Folkissa, joka on osa meidän tarinaamme.
– Rääkkylä on meille erityinen paikka. On hienoa päästä esiintymään taas Kihaus Folkissa, joka on osa meidän tarinaamme, hehkuttaa perustajajäsenMari Kaasinentapahtumatiedotteessa.
Festivaalilla lavallenousevat muun muassa myös Suomi-rockin legenda Miljoonasade, karjalaisesta loitsuperinteestä ammentava Vilma Jää, karjalankielinen Loimolan Voima ja Burlakat.
Useissa työpajoissa muun muassa tutustutaan loitsuihin shamanismin asiantuntijanHelena Karhunjohdolla ja Rääkkylässä syntyneeseen yhteiskanteleeseenLumi Ollilan(Veila) opastuksella.
Sunnuntain ilmainen perhepäivä tarjoaa ohjelmaa koko perheelle. Sen juontavat Rääkkylästä maailmalle ponnistaneet Mimmit eliPauliinaLerchejaHanna-Mari Vallila.
Kihauksen tämän kesänteema on moderni karjalaisuus ja ilo.MariaVeitolanjuontamassa Suuressa karjalaiskeskustelussa pohditaan, mitä karjalaisuus tarkoittaa tänä päivänä.
Mukana keskustelemassa Taiken johtajaKaisa Rönkkö, shamanismin asiantuntija Helena Karhu, kulttuurintutkimuksen professori ja Karjalan tutkimuslaitoksen johtajaPekka Suutari, IsäStefanosValamon luostarista sekä karjalaissuomalainen muusikko ja aktivistiStellaMassa.
Kihaus Folk rakentuu talkoovoimin ja mukana on tänä vuonna yli sata vapaaehtoista. Myös paikallisia nuoria on kesätöissä ja esiintymässä.
– Kihaus antaa nuorille mahdollisuuden nähdä läheltä koko tapahtumatuotannon kaari, ja tuo yhteen koko kylän. Kihaus kuvastaa hyvin Rääkkylän henkeä: yhteisöllistä, kulttuurimyönteistä ja tulevaisuuteen katsovaa, sanoo Rääkkylä Folk ry:n puheenjohtajaSari Kaasinen.
",news
"Joensuun Ladun vapaaehtoisten ohjaamat polkujuoksun yhteislenkit ovat olleet ennätyksellisen suosittuja alkukesän aikana.
Joensuun latu tiedottaa, että maanantai-iltaisin juostaville lenkeille on osallistunut parhaimmillaan lähes 40 juoksijaa. Poluilla on edetty useissa vauhtiryhmissä.
Kauden alussa perustettiin uusi vauhtiryhmä, “etanat”, jonka oli tarkoitus madaltaa polkujuoksun kynnystä myös aloittelijoille. Se on tuonut mukaan uusia polkujuoksun kokeilijoita.
Poluilla on edetty useissa vauhtiryhmissä.
Polkujuoksijoiden kirjossa näkyy myös muuttoliike Joensuuhun, sillä ryhmään on tullut uusia tai palaavia kaupunkilaisia etsimään mukavaa juoksuseuraa.
– Hitaimmasta vauhtiryhmästä on jo noustu seuraavaan keskitempoiseen ryhmään eli harrastus vie mukanaan, kertoo polkujuoksuohjaaja, Joensuun Ladun varapuheenjohtajaSointu Hyttinentiedotteessa.
Tarkoituksena on pitää hitain vauhtiryhmä elossa aina uusien ohjaajien voimin. Joensuun Ladun polkujuoksulenkit ovat kaikille avoimia ja mukaan voi tulla milloin vain. Joka maanantai juostaan uudessa maastossa.
Tänä kesänä poluille lähdetään maanantaisin myös läpi perinteisen lomakuukauden, heinäkuun.
– Meillä on innokkaita vapaaehtoisia ohjaajia, joten juostaan, nauraa Sointu Hyttinen.
Seuraavien yhteislenkkien lähtöpaikat ovat 30. kesäkuuta Lykynlampi, 7. heinäkuuta Rantakylä, 14. heinäkuuta Pärnävaaran kota, 21. heinäkuuta Ukonharju, 28. heinäkuuta Honkalampi sekä 4. elokuuta Kalliojärvi. Lenkeille lähdetään aina maanantaisin kello 18.
",news
"Kesän matkailusesonki alkoi Pohjois-Karjalan osalta harmilliselta viestiltä. Matkailuun voimakkaasti viime vuodet investoinut Pohjois-Karjalan Osuuskauppa (PKO) ilmoitti aloittavansa mittavat muutosneuvottelut. Neuvottelut koskevat matkailuliiketoimintaa ja yhtenä perusteena kerrottiin kysynnän jääneen edelleen koronaa edeltävälle ajalle.
Kotimaan matkailu eli huimien kasvunäkymien aikaa vuosikymmenen alussa, kun korona sulki rajoja ja lentokenttiä. Matkailusta Suomessa tuli hetkeksi trendi, jossa kotimaan kasvoja tutkittiin innolla. Varsinkin luontokohteet nousivat ennen kokemattomaan suosioon.
Ymmärrettävästi myös PKO on nähnyt tässä uusia mahdollisuuksia. Lisäksi taustalla on järkevä kulma. Pohjoiskarjalaisten kotitalouksien käytössä olevat eurot ovat lopulta rajalliset. Muualta Suomesta ja ulkomailta maakuntaan tuotu raha sen sijaan tulee aidosti tähän päälle. Mitä muuta toimialaa tai palvelua lähdettäisiin hakemaan toisesta maakunnasta?
Uskossa on pysyttävä silti vahvana.
Suomen viime vuosien nihkeä talouskehitys kuitenkin nyt on tuonut näkymään heikennyksen. Kun rajat ovat auki, niin luontokohteen sijaan tie viekin rantakohteisiin ulkomaille. Kaukokaipuun lisäksi on tunnustettava myös talousnäkymä. Muutama yö kotimaisessa kaupunkihotellissa sesonkiaikaan maksaa saman verran kuin yhden henkilön viikko rantalomakohteessa.
Kotimaan matkailu kaipaa siis ihmisten ostovoiman parannusta, johon lupauksia toki on viime aikoina talousmaailmasta kuultukin.
Uskossa on pysyttäväsilti vahvana. Myös Lapin matkailun osalta epäilevimmät ovat olleet tuomitsemassa sen epätoivoiseksi. Mutta niin vain viime vuodet ovat osoittaneet kiinnostusta olevan yhä enemmän ulkomailta saakka.
Ilmastonmuutos ja sen lisäämät ääri-ilmiöt tulevat vaikuttamaan moniin valintoihin. Miksi matkailu olisi poikkeus?
Vastuullisen matkailun aika tulee vielä ja siinä on myös Pohjois-Karjalassa paljon annettavaa.
Puhdas vesikin, ainakin järvimittakaavassa, kun voi olla aitoa eksotiikkaa. Hiljaisuudesta tai vaarattomista hellelämpötiloista puhumattakaan. Edelleen silti rantalomakohteisiin pyrkivien turistien mielessä vettä on oikeutetumpaa käyttää hotellin uima-altaaseen kuin paikallisilla ruokaviljelyksillä. Suomalaistenkin suosimissa lomakohteissa paikalliset eivät enää välttämättä ajattele niin.
",news
"Produktio
Roukalahden kesäteatterin Miikkulan suuri päivä
Ensi-ilta 22.6.2025
Työryhmä
Ohjaus Mervi Venäläinen
Käsikirjoitus Markku Pölönen
Miikkulan kylän nimi saattaa olla tuttu eräästä Yleisradion puolella esitetystä TV-sarjasta. Kyseessä onMarkku PölösenMacondo, mikrokosmos, jonne kaikki pohjoiskarjalaisen tarinaniskennän luut ovat haudattuna. Sinne sijoittuvat tänä kesänä yhden päivän kohtalonhetket, joissa ratkaistaan autioituvan kylän tulevaisuus.
Kylän ainoa kauppaon saanut uudet omistajat. Näiden odotetaan saapuviksi mystisestä etelästä, aina Keravalta saakka. Fiftaripariskunta Harrin (Timo Kettunen) ja Arjan (Mervi Hodju) suunnitelmiin kaupustelijoiksi ryhtyminen ei kuitenkaan aluksi kuulu, mutta katsotaan saako lämminhenkinen kylä käännetyksi kaupunkilaisten päät.
Kylästä löytyytasapainoinen kattaus erilaisia henkilöhahmoja. Taksiautoilija Keijo (Harri Hiltunen) on paikan omantunnon ääni, tai ainakin maalaissutkauttelun personifikaatio. Hänen ja nuoren sekatyöttömän Jaakon (Severi Niskanen) suihin on ahdettu suurin osa Pölösen elokuvista tutuista vitseistä, ja muutama ennestään tuntemattomampikin.
OrtodoksipappiAntto (Kari Ketonen) saa ottaa vastaan useammankin henkilökohtaisen ripittäytymisen, ja jolta tullaan hakemaan sanoja ja viisautta, vaikka uskonkriisi taitaakin kyteä hänessä eniten. Rakkauspareja jännitetään luokkajakoa noudattaen. Saavatkohan opettaja Kirsti (Satu Toivanen) ja lääkäri Martti (Heikki Sormunen) toisensa? Entä baarin emäntä Maikki (Titta Patina) ja lammasfarmari Pauli (Aimo Salonen)? Saavatkohan? Tämän tietää vain kylän tietäjänainen Vappu (Johanna Kuikka).
Juonella kuvioinninsijaan näyttämön tapahtumat keskittyvät maailman rakentamiseen. Kyläläiset koristelevat kylän keskusaukiota uusia asukkeja odotellessaan konkreettisesti, ja jutustellessaan paljastavat pienempää ja suurempaa itse kunkin henkilöhahmon taustoista ja keskinäisistä suhteista.
Kukaan einyt yhtäkkiä paljastu sen ja sen äidiksi tai isäksi tai kauan kadonneeksi lapseksi. Miikkulan eläväisyys on siinä, että kaikilla heillä on jotain sanottavaa sekä salattavaa. Ainoan päähenkilöehdokkaan, eli Keijon, voi nimetä korkeintaan vuorosanamääränsä perusteella. Tarinankerronnassa tärkeintä on, että jotain jää kertomatta.
Roukalahdella puitteetovat aina olleet huomioitavat. Tällä kertaa Riverian Outokummun osasto on vastannut lavasterakennuksestaNoora HalmemiehenjaHeli Lasarovinjohdolla. Näihin taloihin on varmasti tehty niin kuntotarkastus, kuin valokuituasennukset. Tuotannolliset arvot ovat kauttaaltaan kiitettävät.
Suuri katsomoja pienikin tuulenvire, niin ilman kunnon mikitystä äänet katoavat yllättävän pian. Linnut, kenties katsomon katteisiin pesän tehneet pääskyset kertoivat, että yhtäkin ainutta ranskankielistä vuorosanaa on treenattu kolmatta kuukautta kahden pätevän lausunto-opettajan johdolla! Miikkulan suuri päivä on turvallista Pölöstä. OhjaajaMervi Venäläinenon saanut näyttelijäkunnan hyvään ponteeseen. Mitä nyt verkkainen alku venyttää ensimmäistä puoliskoa hieman yli pehmustettuihin penkkeihin tottuneen pakaralihaksen sietokyvyn.
",news
"Joensuussa tehtävät siltojen kunnostustyöt siirtyvät seuraavaksi juhannuksen jälkeisellä viikolla Itäsillalle.
Pielisjoen ylittävälle Siltakadulle osuu tälle kesälle useampi siltaremontti, kun Väylävirasto on kunnostanut alkukesän Kanavasiltaa kaupungin puoleisessa päässä. Aikatauluistaan hieman myöhästynyt Kanavasillan remontti alkaa valmistumaan, ja seuraavana on vuorossa Itäsillan kunnostus rautatieaseman puoleisella rannalla.
ValmistelutyötItäsillan korjauksissa alkavat maanantaina 23. kesäkuuta ja tiistaina 24. kesäkuuta kello 9 Itäsilta suljetaan autoilijoita.
Itäsillan kunnostuksesta vastaa Joensuun kaupunki.
Kanavasillalla liikenne kulkee tiistaista eteenpäin normaalisti, eli käytössä ovat molemmat ajokaistat. Ilosaareen ja Pielisjoen linnaan pääsee ajamaan keskustan suunnasta Kanavasillan kautta.
Autoilijoiden kiertoreitit keskustan ja rautatieaseman välillä kulkevat Sirkkalan sillan ja Suvantosillan kautta. Suvantosillan vieressä Niinivaaralla on myös iso katutyömaa, joka kiertoreitteineen saattaa aiheuttaa ajoittaista ruuhkautumista.
Jalankulku ja pyöräilyon mahdollista Itäsillalla pääsääntöisesti koko urakan ajan. Alueella liikkuvia pyydetään kuitenkin noudattamaan erityistä varovaisuutta alueella.
Joukkoliikenteen linja-autot kiertävät Sirkkalan sillan kautta. Kanavarannan pysäkit on siirretty tilapäisesti Rantakadulle.
Itäsillan saneerauksen aikana sillan pintarakenteet, siirtymälaatat ja vesihuoltorakenteet uusitaan täysin. Myös valaistusta ja kaapelireittejä uusitaan. Sillalle tehdään uudet kivetykset ja silta saa myös uuden asfalttipinnoitteen.
Itäsillan kunnostuksesta vastaa Joensuun kaupunki.
",news
"Suuren suosion saanut Heinävaaran kirjallisuuspäivä järjestetään kolmatta kertaa. Nopeasti kasvanut tapahtuma siirtyy samalla yleisöystävällisempiin ja laajempiin tiloihin.
Kirjallisuuspäivä järjestetään 28. kesäkuuta Heinävaaran koululla Isäntäläntiellä.
Tapahtumaan on saatu tänäkin vuonna kattaus Suomen eturivin kirjailijoita. Kesän kirjailijavieraat ovatPetri Tamminen,Miina Supinen,Juha Itkonen,Riko SaatsijaSuvi Valli.
Kaikille avoimenkulttuuritapahtuman ohjelmassa on keskusteluja kirjoista, kirjallisuudesta sekä tämän vuoden teemasta, rakkaudesta.
Tapahtuman järjestää Heinävaaran kulttuuri ry ja tapahtuman järjestämistä Joensuun kaupunki ja Karjalaisen kulttuurin edistämissäätiö.
Tiukan lauseen ja lakonisen huumorin mestari Petri Tamminen on pitkän uran tehnyt vääksyläiskirjailija. Hänen tuorein teoksensa on nuoruudenrakkauden pitkästä varjosta kertovaSinua sinua. Palkitun kirjailijan teoksia on käännetty seitsemälle kielelle.
Miina Supinen helsinkiläinen kirjailija, toimittaja ja kirjoittamisen opettaja, jonka sukujuuret ulottuvat Mantsin saarelle Karjalaan. Supisen viimeisin romaani, Sortavalan opettajaseminaariin 1880-luvulle sijoittuvaKultainen peuraon täynnä mystiikkaa, rakkautta, huumoria ja menneisyyden lumoa.
Juha Itkonen on yksi kotimaisen nykykirjallisuuden näkyvimmistä nimistä. Hänen laaja tuotantonsa pitää sisällään muun muassa romaaneja, näytelmiä ja audiodraaman. Itkosen uusin teosHuomenna kerron kaikenilmestyy kesäkuun alussa. Elegantiksi kuvatussa rakkausromaanissa intohimo ravistelee koko eksistenssiä.
Lieksasta kotoisin oleva Riko Saatsi on kirjailija ja ohjaaja, joka ammentaaYönistujat-romaaniinsa oman suistamolaisen sukunsa kohtaloista 1950-luvun Suomessa. Uhanalaisen karjalan kielen näkyväksi tekevä romaani kuvaa äidinrakkauden voimaa.
Jyväskyläläinen Suvi Valli on palkittu runoilija ja suomentaja. Hänen neljäs runokokoelmansaSotilastuo taistelun makuuhuoneeseen. Kokoelman runot kertovat rakkaudesta, himosta, valloittamisesta ja vallasta sekä pohtivat sodan ja rakkauden kieltä.
Heinävaaran kirjallisuuspäivä sijoittui toiseksiKarjalaisenyleisöäänestyksessä viime vuoden kulttuuriteosta Pohjois-Karjalassa.
Heinävaaran kirjallisuuspäivä lauantaina 28.6.2025 klo 13–16, Heinävaaran koulu, Isäntäläntie 1, Joensuu. Vapaa pääsy.
",news
"Papin- ja Sepänkadun kulmauksessa sijaitseva puurakenteinen talo on tarttunut ohikulkevien silmiin vuosikymmen toisensa jälkeen. Varsinkin Joensuussa vierailevat saattoivat kummastella kuinka vanha puutalo on voinut säilyä, ja mistä talosta on ylipäänsä kyse.
Kun ihmettelijät olivat sitten nähneet talon kyljessäVäisälänmaailmanmainetta saaneiden tiedemiesveljesten muistoksi vuonna 1976 kiinnityn pronssisen kohokuvan, niin kysymysmerkkien määrä on vähentynyt.
Paikallishistoriaa tutkittaessapaljastuu, että tiettävästi Papinkadulla sijaitseva talo rakennettiin alkuaan jo 1880-luvun puolivälissä. Väisälän perhe muutti taloon Utrasta perheen sahan kassanhoitaja-isän kuoltua keväällä 1904.
Muuton syynä oli jonkinasteinen välttämättömyys, ja toisaalta se, että kassanhoitajan puolisolla oli lähisukulaisten avustuksella riittävästi varoja kaupungin ruutukaavalla sijainneen talon ostoon. Samalla perheen nuorimpien poikien koulumatka Joensuun klassilliseen lyseoon lyheni. Väisälän perheen omistuksessa kotitaloa jatkettiin sittemmin Papinkadun suuntaan.
Vaikka nuorimmaiset veljekset olivat jo 1910-luvulla aloittaneet omat elämänsä Joensuun ulkopuolella, Joensuun kotitalo oli heille, samoin kuin vanhemmille sisaruksille, läpi elämän muistorikas paikka.
Jo sammalta katollaankasvattaneen talon kohtalo kääntyi yllättävään suuntaan vuonna 2025. Tontilla alkoi keväällä saatujen lupien myötä talon perusteellinen ajantasaistaminen sekä viereisen alueen siistiminen tulevan paritalon tieltä. Etenkin monet lähistön asukkaat ovat uteliaina seuranneet mitä tapahtuu, ja milloin kaikki on valmista.
Kymmeniä vuosia sitten eräässä paikallisessa eläkeläiskerhossa todettiin hassunhauskasti, että mahtaa vanha Väisälöiden kotitalo olla jonkun ajan päästä enää muisto vain, ja pitäisi talon tuhon estämiseksi varmaankin kutsuaTom Cruisehoitamaan mahdotonta tehtävää.
Vuonna 2025 näyttää kuitenkin siltä, ettei kiireistä maailmantähteä tarvinnut asialla lopulta vaivata.
",news
"Joensuun matkustajasatamassa tapahtuu kuluvana kesänä paljon, sillä aiemmin kaupunkikuvaan kuuluneet huonokuntoiset laivat on saatu pois jokimaisemasta ja laituriin on rantautunut uusi, säännöllistä risteilytoimintaa harjoittava M/S Suvi-Tuuli.
Lisäksi risteilyjään jatkaa viime kesänä Joensuuhun saapunut Sinivuokko-laiva ja rannasta löytyvät tuttuun tapaan jokilaiva Romeo sekä Tuulaakin ja muiden rantaravintoloiden palvelut.
M/S Suvi-Tuuli aloitti säännöllisen risteilyliikenteen Liperin Tutjunniemessä sijaitsevaan Saariston Puodin rantaan juhannuksen alla ja risteilyjä on saatavilla keskiviikkoisin, perjantaisin sekä lauantaisin kesäkauden ajan.
Kuuden tunnin elämyksen aikana laiva lipuu Pielisjoelta Pyhäselälle vajaan parin tunnin ajan, perillä oloaikaa on kaksi tuntia ja paluumatkaan kuluu toinen parituntinen. Kiva kokonaisuus vaikkapa ihan arki-iltana kokeiltavaksi!
Saariston Puodinnapolilaistyyliset, pari vuorokautta kylmäkohotettuun hapanjuuripohjaan leivotut, pizzat valittiin viime kesänä Suomen parhaiksi pizzoiksi.
Siispä monen risteilyvieraankin laivalla tehty ennakkotilaus sisälsi pizzoja, mutta myös uutuutena saatavia alkupaloja sekä pastoja tunnuttiin tilaavan innokkaasti.
Iltaristeilyillä kaunis auringonlasku on suorastaan henkeäsalpaavan hurmaava näky.
Myös pizzalista on kokenut pientä uudistusta – vanhoja klassikoita on päivitetty entistä paremmiksi ja onpa listalle kehitetty muutama aivan uusikin makukokonaisuus.
Tälle kesälle erikoisuuksina täytevaihtoehdoista voisi nostaa suoraan italialaiselta tukkurilta Porvoosta hankitut italiaiset premium-täytteet, kuten mortadella-leikkele, salsiccia-raakamakkara sekä friarelli eli fermentoitu varsiparsakaali.
Myös vegaanisia vaihtoehtoja on tarjolla, vaikkapa Kihaus-pizzan muodossa.
Jälkiruokalista on myös uutta tälle kesälle, suosittelen kokeilemaan erityisesti frozen yoghurt -tyylistä sitruunajogurttijäätelöä. Kunhan mansikkasato kypsyy, niin kehittelemäni Mansikkaketo-pizza on taas kausiherkkuna myynnissä.
Myöskään autollaSaariston Puotiin saapuvia asiakkaita ei ole unohdettu: M/S Suvi-Tuuli tekee maisemaristeilyjä Liperin saaristoon sinä aikana, kun Joensuusta saapuneiden risteilyvieraiden on aika viettää aikaa maissa ruokaillen.
Tunnin mittaisella risteilyllä pääsee ihastelemaan kaunista järvimaisemaa ja maisemat todellakin ovat kauniit.
Sopivan kokoisen laivan kattoterassilta on hyvät näkymät järvimaisemiin, mutta myös avarista sisätiloista avautuu panoraamanäkymät ympäriinsä. Salongissa palvelee myös kahvio, josta voi ostaa erilaisia virvokkeita matkan aikana.
Joensuun kaupunkinäyttäytyy hyvin erilaiselta joelta ja järveltä katsottuna. Korkeuserot tulevat hyvin esille, Tikkamäen rinne korkeine sairaalarakennuksineen näkyy kauas Pyhäselälle ja toisaalta myös vaikkapa Pärnävaara on helppo erottaa horisontista.
Liperin saaristoon saavuttaessa luonnon monimuotoisuus ihastuttaa ja etenkin iltaristeilyillä kaunis auringonlasku on suorastaan henkeäsalpaavan hurmaava näky.
Suosittelen tänä kesänä kokeilemaan paikallisia risteilypalveluita sekä suurella ammattitaidolla tehtyjä ruokia maakunnan eri kohteissa.
Matka hieman kauemmaksi kotinurkilta yllättää ja palkitsee, eikä varmasti tarvitse pettyä. Pieni irtiotto arjesta ja ulkomaanmatkaa vastaava kokemus voi olla aivan nurkan takana.
",news
"Suvantosillan eteläpään liikennejärjestelyissä on tehty uusi muutos ja alkuperäinen sillan pääty Karjalankadun risteykseen asti on poistunut käytöstä.
Keskustasta päin siltaa tulevia odottaa laskeutuminen sillalta Vanharaitin suuntaan ja minikiertoliittymään. Samaan liittymään tulee myös liikennettä Penttilän suunnalta, jolloin kiertoliittymän väistämissäännöt on hyvä muistaa.
Myös Karjalankatu–Suvantokatu-risteyksen liikennejärjestelyt ovat muuttuneet. Risteyksestä on poistettu liikennevalot ja Karjalankadulta suljettu keskimmäinen kaista. Suvantosillalle ja rautatieaseman suuntaan ajetaan oikeanpuoleiselta kaistalta. Tikkamäentielle pääsee tuttuun tapaan vasemmanpuoleiselta kaistalta.
Jalankulkijoiden ja pyöräilijöiden kiertoreitit säilyvät viimeisimmässä muutoksessa ennallaan. Suvantosillalle kierretään Vanharaitin kautta. Tiaisenpuiston puoleinen osuus Tikkamäentiestä on suljettu ja linja-autopysäkkiä on siirretty lähemmäs Huvilakadun risteystä.
",news
"THL ja Ruokavirasto varoittivat jo aiemmin alkukesästä multa- ja kompostituotteisiin liittyvästä legionellariskistä. Tuoreessa päivityksessään virastot varoittavat, että tartuntatapauksia ilmenee edelleen.
Tänä vuonna syy-yhteys epäillään olevan puutarhassa käytettäviin multatuotteisiin. Ruokavirasto suositteleekin käsittelemään multaa varovaisesti, sillä osa potilaista on sairastunut tehohoitoa vaativaan vakavaan keuhkokuumeeseen eli legionelloosiin.
Ohjeistuksena on, että erityisen varovaisesti tulisi käsitellä erilaisia kasvualustoja ja orgaanista ainesta sisältäviä maanparannusaineita kuten puutarha- ja kukkamultia.
Legionellariski on sekä pakatuissa että pakkaamattomissa tuotteissa. Myös kotikompostin käsittelyssä kehotetaan varovaisuuteen.
Legionellabakteereja on luonnostaankin maaperässä, eikä niiden sallitusta pitoisuudesta multatuotteissa ole tarkemmin säädetty lailla. Omilla toimilla voidaan pienentää sairastumisen riskiä.
Legionellabakteereja on luonnostaankin maaperässä.
Altistumisriskiä voi pienentäävälttämällä multapölyä esimerkiksi avaamalla multapusseja kasvot poispäin suuaukosta tai käyttämällä hengityssuojainta.
Pölyämistä voi välttää esimerkiksi kostuttamalla kevyesti multaa tai kompostia ennen käsittelyä. Kovalla paineella kostuttamista tulee kuitenkin välttää, että veden paine ei lennätä bakteereita ilmaan.
Huomiota kannattaa myös kiinnittää ihon suojaukseen ja esimerkiksi haavat tai ihon rikkoumat saattavat altistaa bakteereille.
– Käytä suojakäsineitä ja pese kädet huolellisesti käsittelyn jälkeen ja älä koske kasvoihin likaisilla käsillä, virastot suosittavat tiedotteessa.
Multapussien säilytykseen kannattaa myös kiinnittää huomiota ja ne tulisi säilyttää viileässä ja suojassa auringonpaisteelta. Säilytys auringonpaisteessa voi edistää legionellan kasvua.
Valmistajia ja myyntipaikkoja on ohjeistettu myös huolehtimaan siitä, että multatuotteiden turvallisesta käytöstä annetaan käyttäjille selkeää ja ajankohtaista tietoa.
Suomessa onkevään ja alkukesän aikana sairastunut legionelloosiin useita 50–80-vuotiaita aiemmin terveitä henkilöä, jotka ovat olleet tekemisissä mullan kanssa.
Sairastuneista yli puolet on vaatinut tehohoitoa, ja muutama on menehtynyt.
Keväisin kasvualustojen ja orgaanista ainesta sisältävien maanparannusaineiden käsittely kotipuutarhoissa on hyvin yleistä. Vaikka riski vakavalle sairastumiselle altistuttaessa on hyvin pieni, on kaikkien hyvä noudattaa multa- ja kompostituotteiden käsittelyssä varovaisuutta.
",news
"Neljäkymmentä vuotta sitten Joensuuhun päätynyt, nykyään Joensuun vapaaseurakunnan johtava pastoriJukka Laamanen, on vähitellen heittäytymässä vapaalle. Monelle vuosien varrella tutuksi tullut huumorintajuinen hengen mies, kuvaa tilannetta helpottavaksi.
– Olen yli 44 vuotta vetänyt töitä nonstoppina. Nyt on viimein aika sapattivuodelle. Pelto laitetaan kesannolle uusiutumaan, Laamanen naureskelee.
– Katsotaan mitä uusi aika tuo tullessaan. Jumala ei ole onneksi kertonut, enkä ole kysynytkään. Jos tietäisin, höyryäisin sitä jo täyttä päätä.
Eläkeaika alkaa heinäkuun alussa.
– Ajattelin olla ensimmäisen vuoden tekemättä mitään. Kaikesta seurakuntatyöstäkin olen kieltäytynyt vuodeksi eteenpäin, vakuuttaa 67-vuotias Laamanen.
Työura vapaaseurakunnassaalkoi nuorisotyöntekijänä Lahdessa joulukuussa 1980. Elokuussa 1985 tuli muutto perheen kanssa Joensuuhun vastaaviin töihin.
Iso suru tuli vastaan pari vuotta myöhemmin.
– Hyvä työkaverini ja opastajaniKeijo Piiroinenmenehtyi. Hyppäsin lennosta seurakunnan johtavaksi pastoriksi. Tehtävässä olin vuoden 1995 loppuun.
Sen jälkeen syntyi Joensuuhun tytärseurakunta, Cityseurakunta, jonka palvelukseen Laamanen siirtyi. Kun seurakunnat yhdistyivät vuonna 2015, alkoi pian sen jälkeen taas johtavan pastorin rooli vapaaseurakunnassa.
Olen yli 44 vuotta vetänyt töitä nonstoppina.
Miten seurakuntatyö on muuttunut vuosien mittaan?
– Tulin uskoon 1970-luvun alussa. Silloin oli vähän samanlaista ilmiötä kuin nyt. Nuoriso eli herätyksen aikaa. Se näkyi ja kuului esimerkiksi rippikouluissa. Itse olen sen ajan satoa.
– Nyt on vähän erilaista, mutta samansuuntaista. Nuorelle sukupolvelle ei ole nykyään mitään pidäkkeitä puhua Jeesuksesta, Jumalasta ja uskosta. Se ei ole enää häpeä eikä tabu. Sitä on hieno seurata.
Jukka Laamanen on pannut merkille myös Joensuun seitsemän eri seurakunnan erinomaisen yhteistyön.
– Yhteistyötä ei voi liikaa kehua. Vaikka Jeesus yhdistää, se ei ole aina itsestään selvää.
– Pohjana on syvä työtoveruus, jossa painottuu ystävyys, luottaminen ja välittäminen.
KohokohtanaLaamaselle on viime vuosina ollut Cityseurakunnan vuonna 2013 aikaansaama Kanervala-talo. Sen yhteyteen tuli päiväkoti nelisen vuotta sitten.
– Pieneltä porukalta se oli iso ponnistus. Suunnitelmia oli vapaaseurakunnallakin ollut kymmenisen vuotta Kalevankadulta muutosta.
– Lopulta päädyimme samoihin tiloihin ja seurakunnat yhdistyivät. Kristillisessä päiväkodissakin kaikki osaset loksahtivat kohdalleen. Laamanen kertoo.
Jukka-pappi, kuten lapset sanovat, liikkui siellä useasti fiksaushommissa porakone kädessä.
– Viime vuodet päiväkoti on ollut minulle elämäntehtävä. Olen laittanut kaiken likoon niillä ominaisuuksilla mitä minulla on ollut tai olen luullut omaavani Jumalan antamana.
– On tehty muurausbetonia ja kannettu harkkoja. Olen toimittanut tavaraa ja neuvotellut kaupungin kanssa. Kiitollinen olen kokonaisuudesta, joka ei ole ollut pelkkää saarnaamista, sielunhoitoa ja hallintoa.
Paljon yhtymäkohtiaJukka Laamanen löytää jalkapallon ja hengellisen työn välillä. Jalkapallossa hän oli saavuttamassa vuonna 1975 Suomessa vähälle arvostukselle jäänyttä 18-vuotiaiden EM-hopeaa joukkueen liberona ja kapteenina.
– Kapteenius, rohkaisu, pelisilmä ja sijoittuminen ovat avainasioita molemmissa.
– Ihmisten johtaminen ja seurakuntatyö ovat myös yhteispeliä. Ujoista ja aroista ihmistä tulee Jumalaan ja sitä myötä itseensä luottavia. Se on parasta, mitä voi saada aikaan.
Vieläkö matka Joensuusta jatkuu?
– Voihan se olla, että aikamme täällä on ohi. Etelä-Savo saattaa vetää puoleensa, paljastaa Jukka Laamanen lopuksi.
",news
"Kantatie 73:n varrella Enon rautatieasemaa vastapäätä kauan tyhjillään ollut entinen huoltamo- ja kahvilarakennus on herännyt uuteen elämään.
Enolaisen ravintola Donan yrittäjäNazrul Islamavasi hiljattain Ahveniselle ja Lieksaan johtavan tien risteyksen tuntumaan Suupala-nimisen grilli-kahvilan. Aiemmin paikalla sijannut kahvila tunnettiin kansan suussa pölökkypuarin lempinimellä.
Kesäkuun puolivälissäavattu Suupala grilli-kahvila palvelee paikallisia ja ohi kulkevia ympäri vuoden, viikon jokaisena päivänä. Tarjolla on suomalaiseen makuun sopivaa pientä purtavaa ja alkoholittomia juomia.
Paikallinen puuseppä remontoi rakennuksen sisätilat ja keittiö on modernisoitu.
Lähes kaikki leivonnaiset ovat yrittäjänSajeda-puolison käsin tekemiä. Sajedalla on yliopistotutkinto, mutta hän kaipasi miehensä tavoin yrittäjäksi.
– Olin kauan haaveillut kahvilayrityksestä ja nyt se toteutui. Haluamme Suupalassa tarjota yrityksen logon sanoin virkistystä asiakkaan päivään.
Nazrul Islam kertoo, että paikallinen puuseppä remontoi rakennuksen sisätilat ja keittiö on modernisoitu.
– Kun keittiö on ajan tasalla voimme tarjota Suupalassa myös muutamia hieman suurempaan nälkään sopivia annoksia. Rakennuksen vieressä on ennestään suuri parkkialue. Se on hyvä asia rekkakuskeille.
Ohikulkukäynnillä näyttiselvältä, että sana uuden grilli-kahvilan olemassaolosta oli levinnyt.
Sisätilat olivat melkein täynnä asiakkaita, ja ulkona oli aurinkoisesta kesäpäivästä nauttivia aikuisia ja lapsia.
On ilahduttavaa nähdä, kuinka kova yritteliäisyys voi parhaimmillaan tuottaa kaikille hyvää. Sellaista tämä maailmanaika tarvitsee.
",news
"Asianajotoimisto Kontturi & Co Oy ja Keski-Suomessa toimiva Osuuskauppa Keskimaa ovat solmineet yhteistyösopimuksen, jonka myötä joensuulainen asianajotoimisto laajentaa toimintaansa Jyväskylään.
Yhteistyökumppanuus on jo neljäs, joita asianajotoimistolla on alueellisten osuuskauppojen kanssa. Yhteistoimintasopimukset toimistolla ovat myös Pohjois-Karjalan Osuuskaupan, Etelä-Karjalan Osuuskaupan ja Koillismaan Osuuskaupan kanssa.
Yhteistyömallissatoimisto tarjoaa kuukausittaisia maksuttomia neuvontapäiviä sekä alennuksia muista palveluista osuuskaupan jäsenille. Keski-Suomen osalta Kontturin palvelupiste tulee Jyväskylän ydinkeskustaan syys-lokakuun vaihteessa.
Asianajotoimisto Kontturi & Co Oy:n toimitusjohtajaTatu Hirvonenkertoo sähköpostitse, että 25 vuotta jatkunut PKO-yhteistyö on toimiston merkittävin yhteistyökuvio.
– On suuri ilo tehdä paikallista yhteistyötä, joka tuottaa etuja suurelle joukolle pohjoiskarjalaisia, Hirvonen jatkaa.
Keskimaan osalta Hirvosen mukaan yhteistyötä odotetaan innolla ja siinä nähdään todella iso potentiaali.
Kontturilla on tällä hetkellä toimipisteet Joensuussa ja Lappeenrannassa.
Osuuskauppa Keskimaan talousjohtajaNiko Toivanennäkee hyvänä, että yhteistyön kautta asiakasomistajat saavat tukea oikeudellisissa kysymyksissä, kuten perintöasioissa, kiinteistökaupoissa, sopimusasioissa ja muissa juridisissa tarpeissa.
",news
"Pohjois-Karjalan Osuuskauppa (PKO) kertoo käynnistäneensä sopeutuksiin tähtäävät muutosneuvottelut matka- ja ravitsemiskaupan toimialalla.
Neuvottelut ovat isot, sillä ne koskevat koko toimialan henkilöstöä toimialajohtajaa lukuun ottamatta. PKO:ssa toimialalla työskentelee 490 henkilöä.
Harkinnassa olevien suunnitelmien toteutuessa kokoaikaisia työsopimuksia osa-aikaistettaisiin ja osa-aikaisten työsopimustunteja vähennettäisiin. Osaa nykyisistä tehtävistä suunnitellaan lakkautettavaksi sekä myös henkilöstön lukumäärää vähennettäväksi.
Työnantajan alustavan arvion mukaan suunnitelma voisi toteutuessaan koskettaa enintään 141 neuvotteluiden piirissä olevaa henkilöä.
Muutoksella pyritään tehostamaan toimintaa ja sen tuloksellisuutta.
Toteutuessaan muutokset tarkoittaisivat enintään 141 henkilön nykyisen työsopimuksen osa-aikaistamista, työsuhteen ehtojen olennaista muuttamista, sopimustuntien vähentämistä tai irtisanomista.
PKO kertoo tiedotteessa, että sen tavoitteena työnantajana on, että päätösten tai toimintamallien toteutuessa työntekijöitä ei jouduttaisi irtisanomaan, vaan kaikille henkilöille pyrittäisiin tarjoamaan mahdollisuuksien mukaan uusia työtehtäviä PKO:n muilta toimialoilta.
Suunnitelmat tarkentuvat kuusi viikkoa kestävien muutosneuvotteluiden ja henkilöstön edustajien kanssa käytävien keskustelujen edetessä.
PKO muistuttaa, että se on strategiansa mukaisesti investoinut viime vuosina merkittävästi matkailu- ja ravitsemiskauppaan tavoitteenaan tuplata maakunnassa majoittuvien matkustajien määrä vuoteen 2030 mennessä. Tuota tavoitetta edistetään edelleen voimakkaasti.
Muutosneuvottelujen taustalla vaikuttaa osuuskaupan mukaan useampi tekijä. Tärkein tekijä on, että matkailu- ja ravitsemiskaupan kulutuskysyntä ei ole palannut koronaa edeltävälle tasolle.
Muutosneuvottelut käynnistetään yleisen taloustilanteen ja kulutuskysynnän heikentymisen takia.
Harkinnassa olevalla ja suunnitellulla henkilöstö- ja organisaatiorakenteen merkittävällä muutoksella pyritään tehostamaan toimintaa ja sen tuloksellisuutta sekä vastaamaan nykyistä merkittävästi paremmin matkailu- ja ravitsemiskaupan kysynnän isoihin kausivaihteluihin.
",news
"Nuorten kuljettajien liikenneonnettomuudet ovat olleet vakio-otsikoita mediassa viime kuukausina. Onnettomuuksien taustatiedoissa korostuvat valitettavan tutut elementit, joista tiedetään varoitellun autokouluissa vuosikymmenien ajan: liian suuri tilannenopeus, yllättävät tilanteet, riskin otto ja näyttämisen halu kyydissä olijoille tai jopa someseuraajille.
Samaan aikaan liikenne- ja viestintäministeriössä ollaan jo suitsimassa juuri nuorten kuljettajien liikkumista. Lasten osalta kieltoon ovat menossa nyt kevään pikavauhdin jälkeen sähköpotkulaudoilla ajaminen ja tuoreimpana pohditaan rajoituksia erityisluvalla alle 18-vuotiaana ajokortin saaneiden liikkumista.
Valitettavasti vaikuttaa, että hyvin tiedossa olleille asioille on viitattu kintaalla.
Vaikuttaa, että hyvin tiedossa olleille asioille on viitattu kintaalla.
Suomi on useassaasiassa lainsäädännön ja määräysten mallimaa. Liikenteessä tämä näkyy selvimmin.
Esimerkiksi kaksipyöräisten ja kevyiden nelipyöräisten kulkuneuvojen ajo-oikeuksia on tiukennettu Suomessa EU-aikakauden alusta lähtien niin, että esimerkiksi nuorten kuljettajien pääsy ison moottoripyörän ohjaimiin on vuosien projekti.
Ajokorttien voimassaolo on lyhennetty viiteen vuoteen, kun vielä sinnikkäimmillä lompakossa on vuosikymmeniä voimassa olleita ajokortteja.
Esimerkiksi kuorma-autolle ajo-oikeuden omaavien ajoterveyttä käydään nykyisellään seuraamaan jo, kun kuljettaja täyttää ajokortin voimassa oloaikana 45 vuotta. Lääkärintodistuksia tarvitaan siitä eteenpäin viiden vuoden välein.
Nämä ovat yksittäisiä esimerkkejä, mutta väistämättä laittavat pohtimaan, onko liikenteen luvista tullut eräänlainen maksuautomaatti. Paljon sääntelyä, joka vaatii kukkaron avaamista kansalaisilta. Yhtäältä näyttää, että ongelmiin niillä ei tunnuta puuttuvan tai ainakaan puuttumiseen ei kyetä.
Täysin turhat kuolematliikenteessä herättävät epäilemättä jälleen voimakkaankin keskustelun sääntelyn lisäämisestä. Joku esittänee pian tuoreesta ajokortista kertovan 80 kilometrin rajoituslätkän palauttamista. Ehkä nuorten kuljettajien ajamisen rajoittaminen vuorokaudenajoissakin jonkun onnettomuuden estäisi. Tai pitäisikö määrätä uusia, maksullisia opetus- tai oppimisvaiheita ja luoda lisää ajokorttiluokkia. Kassa taas mukavasti kilisisi, mutta ongelmat jäisivät.
",news
"Roukalahden kesäteatterin WhatsApp-ryhmään kilahti viesti: vintagekilpailuun kaivataan miehiä.Kari Ketonennappasi tilaisuuden heti.
– Kalenterissani oli tilaa ja idea kuulosti niin kivalta, että laitoin saman tien sähköpostia ja ilmoittauduin mukaan.
Suvi Eskelinenajautui kisaan ystävän rohkaisusta.
– Olemme aiemmin harrastaneet aiheeseen liittyvää kuvausta.
Kesäkuun 7. päivänä järjestetty kilpailu itsessään oli molempien mukaan huikea ja kumpaisellekin tuomareiden arvioima voitto tuli lopulta yllätyksenä. Molemmat heistä palkittiin myös yleisön suosikkeina.
– Vaikka välillä satoi, fiilis pysyi koko porukalla hyvänä. Kaikki kannustivat toisiaan vilpittömästi, Ketonen muistelee.
Tyylillisesti kaksikkoedustaa klassista ja persoonallista linjaa. Eskelinen on pienestä pitäen rakastanut pukeutumista ja kertoo kirpputoreista muodostuneen todellisia aarreaittoja. Hän suosii erityisesti 1950-luvun naisellista siluettia kukkakuoseineen.
– Se sopii vartalotyypilleni hyvin.
Ketonen puolestaan on ammentanut vaikutteita vanhoista Hollywood-elokuvista.
Molemmat ovat alttiita erilaisille vintage-löydöille.
– Kilpailuasuni löytyi lähes kokonaan SPR:n kontista. Ainoastaan hattu, solmio ja vyö eivät olleet sieltä. Koko asukokonaisuus maksoi noin 60 euroa.
Parivaljakon yhteinen sävel löytyi kilpailun tiimellyksessä.
– Tutustuin Suviin WhatsApp-ryhmämme kautta ja hänestä tuli jo siellä suosikkini. Suvilla on hymy herkässä, hän on suloinen ja herttainen, Ketonen sanoo hymyillen.
Suvi vastaa kohteliaisuuteen samalla mitalla.
– Kari on charmikas herrasmies, erittäin mukava ja rauhallinen – hänen kanssaan on helppo puhua ja tulla toimeen. Huomasin myös yleisön ihastuneen Kariin.
Kilpailun jälkeenKetonen heittikin ilmoille ajatuksen yhteistyöstä. Suunnitelmia ei vielä ole lyöty lukkoon, mutta molemmat ovat avoimia erilaisille mahdollisuuksille.
– Se voisi olla vaikka tapahtumien juontamista, someprojektia tai muuta esillä oloa. Jos jollakulla herää ajatuksia, miten meidät voisi hyödyntää, otamme mielellämme yhteydenottoja vastaan! Ketonen vinkkaa ja mainitsee, että heihin saa yhteyden esimerkiksi Joe Vintage Joensuu -Facebook-ryhmän kautta.
Molemmat ovat alttiita erilaisille vintage-löydöille. Eskelisen sydäntä lähimpänä ovat hänen äidinäitinsä synnyinpaikalta pelastetut isännän ja emännän tuolit, jotka mummon isoisä oli itse tehnyt.
– Entisöin ne ja nyt ne ovat jokapäiväisessä käytössä.
Ketosen rakkaimpia aarteita ovat Turon harmaa kukonaskeltakki ja käsintehty fedora, jonka pohjaksi hän lähetti hatuntekijälle kuviaPaul Newmaninhattutyylistä elokuvassaPuhallus.
–Jarno Hiltunenteki hatun toiveideni mukaan. Siitä tuli juuri sellainen kuin halusin.
Molemmat kannustavat vintage-tyylistä kiinnostuneita kokeilemaan rohkeasti.
– Kirpputorit ovat hyvä paikka aloittaa, ja kannattaa luottaa omaan makuun, Eskelinen opastaa.
– Vintage-vaatteet ovat usein laadukkaita – jos löytyy valmistajan nimi, se kertoo jo jotain, Ketonen lisää.
Jos parivaljakkoolisi sisällä jossakin vintage-tyylin elokuvassa, Ketonen näkisi itsensä kohtauksessa, jossa salaperäinen nainen ilmestyy ovesta sisään. Eskelisen versio kohtauksesta puolestaan huokuu romanttista seikkailua: kaksi ihmistä ratsastamassa auringonlaskuun.
Mielikuvitusleikki jatkuu vuosikymmenten läpi. Ketonen viettäisi päivän vuodessa 1969 – kuuhun laskeutumisen aikaan, jota hän pikkupoikana muistaa hämärästi seuranneensa.
Eskelinen taas valitsisi 1870-luvun lännenelokuvien maailman.
– Hevosvankkurit, korsetit, kiireettömyys ja toisaalta se kovuus. Olisi kiehtovaa päästä kokemaan se edes päiväksi.
Vintage-vaatekaappinsa suhteen molemmat ovat tarkkoja: Ketonen ei haluaisi sinne kävelykeppiä, Eskelinen ei näe siellä olkatoppauksia edes vitsillä.
",news
"Siilaisilla sijaitseva Elonpirta-muistomerkki on saatu puhdistettua tammikuussa ilmi tulleen ilkivallan jäljistä. Muistomerkki sotkettiin maalilla ja puhdistustöitä aloitettiin jo talvella.
Puhdistus tehtiin kaupungin museoiden ja katujen kunnossapitoyksikön yhteistyönä. Kaupunki tiedottaa, että puhdistaminen vei aikaa useita työpäiviä.
Lisäksi työstä aiheutui kaupungille huomattavat kustannukset, sillä työhön vaatii siihen sopivaa kalustoa. Kaupunki hankki uuden kuumavesipainepesurin, jonka ensimmäisenä kohteena Siilaisen ilkivallan jälkien korjaaminen oli.
Pelkkä painepesuvei aikaa useamman työpäivän, minkä lisäksi museomestari joutui talven ja kevään aikana käymään paikalla useita kertoja.
Ilkivallan tekijä tai tekijät eivät ole tiedossa.
Puhdistamisen kokonaiskustannukset nousevat tuhansiin euroihin, mihin ei sisälly kuumavesipainepesurin noin 30 000 euron hankintahinta.
– Muistomerkin puhdistus alkoi jo talvella, jolloin museomestari poisti jäätynyttä maalia hiotuista kiviosista. Varsinainen puhdistaminen tehtiin toukokuussa graffitien poistamiseen tarkoitetuilla aineilla sekä katujen kunnossapitoyksikön hankkimalla kuumavesipainepesurilla, kertoo museonjohtajaTarja Raninen-Siiskonentiedotteessa.
Kuumavesipainepesuri puhdistaa pinnat yli 100-asteisella vedellä ja erittäin kovalla paineella. Muistomerkin päädyssä oleva messinkilaatta ei puhdistunut käsittelyllä täysin, joten museomestari joutui puhdistamaan sen erikseen mekaanisesti.
– Mekaaninen puhdistus jättää jälkiä laattaan, ja kestää aikansa, ennen kuin se on patinoitunut entisen näköiseksi, Raninen-Siiskonen toteaa.
TyöpäällikköPetri RatilainenJoensuun kaupunkirakennepalveluista kertoo, että grafittien poisto on kunnossapidolla aina työlästä.
– Graffitien ja töhryjen poisto on yksi haastavimmista kunnossapidon tehtävistä, sillä pienikin onnistuminen voi vaatia suuria ponnisteluja. Esimerkiksi viattoman näköiset töhryt siltojen, sähkökaappien, bussipysäkkien tai rakennusten rakenteissa saattavat vaatia päiviä tai jopa viikkoja kestävän operoinnin, jotta lopputulos olisi mahdollisimman huomaamaton, Ratilainen sanoo.
Erilaisia töhryjen puhdistustöitä tehdään Joensuussa Ratilaisen mukaan jatkuvasti. Loppukesällä kaupungin on määrä käynnistää myös siltarakenteisiin liittyvä suurempi puhdistusoperaatio. Ensimmäistä kertaa Siilaisilla käytössä ollut pesuri tulee olemaan käytössä myös jatkossa puhdistuksissa.
Siilaisella sijaitsevat Elonpirta-muistomerkki ja punaisten hautamuistomerkki töhrittiin maalilla viime talvena. Muistomerkkeihin oli maalattu hakaristejä ja herjaavia sanoja.
Ilkivallan tekijä tai tekijät eivät ole tiedossa.
16.6.2025 klo 12.19: Lisätty otsikkoon ja tekstiin tieto, että kaupungin hankkima uusi pesuri oli ensimmäistä kertaa käytössä ilkivallan puhdistustöissä.
",news
"Harjoitukset alkavat laululla.Emma Kakkonen, ensimmäiseen kiertuekesäänsä valmistautuva Maarianvaaran teatterin ensikertalainen, täyttää tänään 23 vuotta.
– Minä olen siis teatterin isosisko, Kakkonen toteaa kuultuaan tuottajaHenry Räsäseltä, että ammattimaisen Maarianvaaran kesäteatterin ensimmäinen ensi-ilta oli 22.6.2002, jolloin kesän 2025 debytantilla oli ikää 16 päivää.
Kahden iltamakesän jälkeen Maarianvaaran teatteri lähtee kiertämään taas pitkällä näytelmällä,Kesäyön unelmilla(huomaa monikkomuoto), jonka ohjaaja Juhani Joensuuon kirjoittanutWilliam ShakespearenKesäyön unelma-klassikon pohjalle.
Minkä verran tarinassamahtaa olla Shakespearea ja minkä verran Joensuuta?
– Laskin tuossa, että Shakespearea on 55 prosenttia ja loput tätä minun tekelettä, käsikirjoittaja-ohjaaja vastaa.
– Siinä on viiden hengen kylä, joka ottaa tehtäväkseen mahdottoman tehtävän eli näytelmän, jossa on rooleja vaikka kuinka paljon. Yhdessä tekeminen on helvetin tärkeää, ja yhteisöllisyys tässä on yksi iso teema.
– Ehkä tämä herättelee myös unelmia, näyttelijäAnneli Mahlamäkisanoo.
– Monella tasolla kulkee se unelmointi. Yksi kylän ihmisistä toteuttaa ison oman unelmansa, Joensuu vahvistaa.
Pellot ja metsät lipuu ikkunan ohi, kun teatteriporukalla ajetaan pienille paikkakunnille.
Koronasta muodostuitaitekohta moneen asiaan. Maarianvaaran tuottaja Henry Räsänen totesi kesän 2022 jälkeen, että Meidän herramme muurahaisia ei houkutellutkaan katsojia samaan tapaan kuin koronaa edeltävät kesät.
Kaksi kesää mentiin kevyemmillä tuotannoilla, iltamakiertueilla, mutta nyt matkataan taas viiteen maakuntaan ja 22 paikkakunnalle entisenlaisella tuotannolla, jossa on myös itse tehtyä musiikkia.
Räsänen myöntää pohtineensa, että Shakespeare saattaa olla riski, mutta ainakaan ennakkovarausten perusteella aihe ei pelota yleisöä.
– Enemmän sieltä on tullut palautetta, että tämähän on mielenkiintoinen juttu. Shakespeare on kuitenkin aika kansanomainen.
Maarianvaaralta on totuttunäkemään omanlaistaan tekemistä. Kesäyön unelmatkin monipuolisine musiikkeineen tarjoaa yhdistelmän shakespearelaista taikamaailmaa ja suomalaista maalaiskomediaa.
Omanlaisensa ilmiö on myös maarianvaaralainen yhteisöllisyys, johon kuuluu muiden muassa ”Kesä-Taskinen”, esityksissä monena vuonna nähtyNiko Taskinen, joka käy joka kesä moikkaamassa kulloisenkin kesän työryhmää – nytkin päivänä, jolloin harjoitukset alkoivat Emma Kakkosen synttärikahveilla.
Youtubesta löytyväErki RäsäsenTämä talo-laulukin kertoo Maarianvaaran nuorisoseurantalon heräämisestä talviunen jälkeen uuteen kesään teatteriväen ja talkoolaisten saapuessa.
– Ei tälle talolle tulo ehkäSuvivirsiole, mutta luo se kesäistä iloa. Eilenkin näin, kuinkaKontkasen Esanaputteli noita räystäitä, näyttelijänä Maarianvaaraan paluun tekeväTero Sarkkinensanoo.
Sarkkisen lisäksi omatpaluuna kaksi muutakin alkuperäistä maarianvaaralaista, Anneli Mahlamäki jaSakari Saikkonen.Janne Vänskääkinvoi jo pitää konkarina.
Kiertueautoon nousee siis neljä konkaria ja yksi debytantti.
– Tosi kova kun olen romantisoimaan, niin innoissani olen. Pellot ja metsät lipuu ikkunan ohi, kun teatteriporukalla ajetaan pienille paikkakunnille ja päästään tapaamaan paikallisia ihmisiä, Emma Kakkonen maalailee.
– Se on juuri noin. Yleensä sanotaan, että kyllä se romanttisuus häviää kun töitä tekee, mutta juuri noin se on kuin Emma kuvaili, vahvistaa Sarkkinen.
Mahlamäki huomauttaa, että jokaisella ryhmäläisellä on lupa heittäytyä myös turistiksi.
– Eikä kukaan saa nuilottaa eikä jurnottaa, säestää Sarkkinen.
– Mukaan ei ole pakko lähteä, mutta sallittava on, jos joku hauaa mennä Varkauden vesitornin kahvilaan ja istua siellä puoli tuntia katsomalla Varkautta. Lähdetään vaikka matkaan sen verran aikaisemmin.
Maarianvaaran kesäkiertueen 2025 ensi-ilta on Maarianvaaran nuorisoseurantalon sisänäyttämöllä tiistaina 1. heinäkuuta kello 18.
",news
"Pohjois-Karjalan maakuntaliitto ja Pohjois-Karjalan Kylät ry ovat valinneet Pohjois-Karjalan Vuoden kyläksi 2025 Heinävaaran Joensuusta.
Vuoden kylä 2025-kilpailun kunniamaininnalla palkittiin tänä vuonna Koveron kylän Joensuusta ja Värtsilän kylän Tohmajärveltä.
Pohjois-Karjalan Vuoden kylän 2025 sekä kunniamaininnan saavien kylien julkistaminen tapahtui lauantaina valtakunnallisena Avoimet kylät -teemapäivänä.
Ehdokkaita Vuoden kyläksi etsittiin maakunnassa keväällä avoimella haulla.
Voittajakylä pääsee ehdolle valtakunnalliseen Vuoden Kylä -kilpailuun, jonka järjestää Suomen Kylät ry.
Valinnalla halutaan nostaa esiin kylien monipuolista toimintaa ja lisätä kylätoiminnan tunnettavuutta ja näkyvyyttä.
Valintaraadin mukaanHeinävaaran kylä on esimerkillinen, eteenpäin ja tulevaisuuteen katsova, elinvoimainen kylä, jossa yhteistyö, aktiivisuus ja tekemisen meininki näkyvät joka tasolla.
Kylän motto ""Tehdään yhdessä hyvä kylä!"" näkyy niin hankkeissa, tapahtumien järjestämisessä kuin kyläturvallisuuden kehittämisessäkin.
Perusteluissa kerrotaan myös, että kylä on paitsi vetovoimainen asuinpaikka, myös ihailtava esimerkki muille siitä, mitä yhteisöllisyydellä, sinnikkyydellä ja määrätietoisella tekemisellä voidaan saavuttaa.
– Heinävaara on innovatiivinen, toiminnallinen, tarmokas ja rohkea kylä, jossa syntyy yhteistä hyvää – ja jossa tulevaisuus rakennetaan yhdessä, valintaperusteluissa todetaan.
Kunniamaininnatkilpailussa saaneita Koveroa ja Värtsilää kuvataan, että ne molemmat ovat tehneet ansiokasta ja pitkäjänteistä työtä alueen, kylätoiminnan ja kyläläisten hyväksi.
Koverossa toimii aktiivisia tekijöitä, joiden työn tuloksena kylällä on monipuolista toimintaa ja tapahtumia. Yhteisön positiivinen ilmapiiri ja käytännönläheinen asenne näkyvät arjessa – tehdään yhdessä, ja tehdään hyvin. Kovero on kylä, jossa yhteisöllisyys, tekemisen ilo ja tulevaisuuden rakentaminen kulkevat käsi kädessä, palkintotiedote kuvaa.
Vastaavasti perustelut kuvaavat, että Värtsilässä on aktiivisia toimijoita, yhdessä tekemisen meininkiä sekä monipuolista ja säännöllistä tapahtumatarjontaa, joka kokoaa eri-ikäiset ja -taustaiset ihmiset yhteen. Rajakylä on osoittanut vahvaa ja merkittävää yhteisöllisyyttä ukrainalaisten kotouttamiseen liittyvillä toimillaan, vahvistaen samalla koko alueen hyvinvointia ja inhimillisyyttä.
Vuoden kylän valinnallahalutaan nostaa esiin kylien monipuolista toimintaa ja lisätä kylätoiminnan tunnettavuutta ja näkyvyyttä.
Kilpailun tavoitteena on löytää aktiivisia kyliä, tuloksellista kylätoimintaa ja saada hyviä esimerkkejä kylien toiminnasta ja yhteistyöstä.
",news
"Hämeenlinna on vanha panimoiden ja oluttehtaiden kaupunki, mutta niiden kulta-aika on kaukana historiassa.
Kesällä 2024 perinnettä tulivat jatkamaanMarietta KuivanenjaMichael Alexander, jotka perustivat Temperance Brewing -pienpanimon Kantolaan.
Pariskunnan yrityksen ensimmäinen vuosi on ollut menestys.
– Kaikki odotuksemme ovat täyttyneet ja jopa ylittyneet, Marietta Kuivanen kertoo.
– Saimme tuotannon käynnistettyä ja ensimmäisten oluiden saaminen ulos viime elokuussa Birgerissä oli meille suuri voitto. Olemme saaneet mukavasti asiakkaita Hämeenlinnan lisäksi myös Tampereen, Lahden ja Helsingin ravintoloista.
Erikoisoluidenasema Suomen markkinoilla on muuttunut. Jos aikaisemmin pienpanimoiden tuotteita löytyi vain olutravintoloista, nyt asiakkaat olettavat saavansa niitä jo paikasta kuin paikasta.
Pienpanimoita on paljon, joten erottuakseen täytyy onnistua monessa asiassa.
– Olemme uuden ajan suomalaisten oluenpanijoiden toinen sukupolvi, joka on voinut ottaa oppia edeltäjien kokemuksista ja virheistä, Michael Alexander pohtii.
– Laatu on aina tärkein asia. Markkinoilla on aina tilaa, jos tekee tosi hyvää olutta.
Pariskunnallaoli vahva tausta oluiden maailmassa jo ennen oman panimon perustamista.
Alexander oli kuusi viimeistä vuotta pääpanijana Olarin Panimolla ja voitti useita palkintoja resepteillään. Kuivanen taas työskenteli oluen maahantuontiliikkeessä.
Englanninkielen sana Temperance kuvaa kohtuullisuutta ja maltillisuutta. Panimon tuotteet ovat tietyllä tavalla klassisia oluita, joiden valmistuksessa yhdistyvät tekninen tarkkuus ja käsityöläisyys.
– Tuotantomme on tällä hetkellä alle 100 000 litraa vuodessa, emmekä haluakaan kasvaa liian nopeasti, Kuivanen sanoo.
– Meidän olutlaaduistamme ei löydy passionhedelmää, mangoa tai vaahtokarkkia. Tavoitteena on oluen maun puhtaus, joka on myös aina haaste, koska silloin ei pysty peittämään mitään virheitä.
TemperancenKatuma Pils voitti Suomen Paras Olut 2025 -kilpailun sarjan, jossa riippumattomien asiantuntijoiden raati arvioi Suomessa valmistettuja pils-oluita ja muita vahvasti humaloituja lagereita sokkomaistelussa.
– Katuma Pilsin maun taustalla on aika paljonkin salaisuuksia, Alexander myhäilee.
– Yksi niistä on vaihemäskäysmenetelmä, jossa osa mäskistä otetaan tankista pois ja keitetään toisessa astiassa. Se antaa oluelle paksuutta ja suutuntumaa.
Kilpailun voitolla on iso merkitys panimolle.
– Se tuo näkyvyyttä ja lisää myyntiä merkittävästi, Kuivanen sanoo.
– Katuma oli jo alkuvuodesta epävirallisesti Suomen paras pils olutharrastajien Untappd-sovelluksessa, mutta oli valtavan hienoa ja suuri kunnia saada sille vielä vahvistus kokeneilta oluttuomareilta.
Katuma Pils-oluen etiketissä oleva kuva pohjautuu vanhaan taruun Katuman Kappolanvuorella asuneesta puolijumala Kaapposta ja hänen tyttäristään.
Toinen siskoksista meni naimisiin, mutta nuorempi hylkäsi ylpeydessään kaikki kosijat. Tästä Kaappo suuttui ja muutti tytön Ilmattareksi, ikuiseksi immeksi.
Kun Ilmatar näki siskonsa lapset ja perheen onnellisuuden, hän puhkesi katkeraan itkuun. Noista kyynelistä syntyi Katumajärvi.
",news
"Hämeenlinnan kaupunkirakennelautakunta päätti tiistaina 17. kesäkuuta, että Turuntien ajorata päällystetään asfaltilla Eureninkadulta Vuorikadulle. Ajoradan reunat viimeistellään päällystekivillä.
Muutosta perustellaan sillä, että Turuntie on joukkoliikenteen pääreitti sekä ambulanssien reitti keskussairaalalle. Erityisen paljon palautetta sen pomppuisuudesta on tullut liikenteenharjoittajilta, joukkoliikenteen käyttäjiltä sekä ambulanssin asiakkailta.
Kaikki eivätpäätöstä purematta niele. Jotkut kommentoijat somessa muistuttavat, että asvaltti kestää parhaimmillaan 5–10 vuotta ja kivikatu taas 100 vuotta.
Useimmat tuntuvat kuitenkin ajattelevan, että asvaltti tulee pidemmän päälle halvemmaksi sekä kaupungille että autoille, puhumattakaan bussikuskien terveydestä ja ambulanssien kyytiläisistä.
Toisetpitävät kuitenkin päätöstä osoituksena siitä, ettei Hämeenlinna osaa arvostaa omaa historiaansa ja kaupunkia ollaan muuttamassa Hyvinkääksi.
Maltillisemmat toteavat, että historiallisuus säilytetään tyylikkäästi kiveämällä tienreunoja.
Keskustelu varmasti jatkuu.
",news
"Kati Asplundon avannut Hämeenlinnan keskustaan uuden lahjatavaramyymälän, jossa yhdistyy hänen kaksi rakkauttaan. Pala Lappia -kaupassa myydään Lapista ja Hämeestä kotoisin olevien yritysten ja käsityöläisten tuotteita.
Hyllyiltä löytyy monenlaista poronsarvea ja magneettia. Kyse ei kuitenkaan ole vain matkamuistomyymälästä.
Asplund valitsee itse kaikki tuotteet, ja on tavannut lähes kaikki tekijät itse. Valikoimassa on muun muassa puutöitä, herkkuja ja koruja.
Paikka avasi ovensa 4. kesäkuuta, ja Asplund sanoo myymälässä syntyneen jo nyt monia kohtaamisia.
– Ihmiset ovat kertoneet omista Lapin kokemuksistaan. Täällä on käynyt ihmisiä, jotka eivät enää pysty matkustamaan pohjoiseen, tai jotka eivät ole koskaan käyneet pohjoisessa, mutta kokevat paikkaan yhteyden.
Helsingissä syntynytAsplund on asunut sekä etelässä että pohjoisessa pitkiä aikoja. Koko kouluaikansa hän vietti Rovaniemellä, mutta muutti sen jälkeen Kirkkonummelle Etelä-Suomeen.
Asplund on pitänyt Hämeenlinnasta kauan, ja hänen perheellään oli Hämeessä mökki ennen kaupunkiin muuttoa.
– Jo kolmisenkymmentä vuotta sitten sanoin, että haluaisin muuttaa tänne. Rakastuin alun perin Hämeenlinnan kauniiseen rautatieasemaan, hän muistelee.
Hän on asunut kaupungissa nyt noin puolitoista vuotta, ja on nauttinut elämän tahdista täällä.
– Hämeenlinnan ja Lapin välillä on monia samanlaisuuksia esimerkiksi rauhallisuudessa. Vaikka luonto on erilaista täällä ja Lapissa, niin pidän kummastakin todella paljon. Rantareittiäkin on tultu käveltyä, hän pohtii.
Kotimaisten tuotteidenja herkkujen lisäksi myymälässä on laaja valikoima postikortteja.
Korttiyrityksellä on juurensa Asplundin isän perustamassa Kuvasääski Oy:ssa.
– Isäni poismenon jälkeen päätimme mieheni ja poikani kanssa jatkaa yrityksen toimintaa. Sieltä meillä on laaja valikoima esimerkiksi revontuli- ja eläinkortteja.
Asplund on tehnyt töitä pohjoisessa usein muun muassa korttiyrityksen takia. Korttitukku on siirretty nyt myymälän kellariin.
– Olen työskennellyt viimeiset viitisen talvea pohjoisessa, ja sieltä on noin 800 kilometriä tänne kotiin. Normaali arkielämä olisi toiveissani, Asplund naurahtaa.
Hämeenlinnan myymälänvalikoima ei kuitenkaan koostu vain lappilaisista postikorteista.
Tarjolla on erilaisia taidekortteja, luontoaiheita ja hämeenlinnalaisia matkailupostikortteja.
– Koen postikorttien suosion olleen kasvussa nuortenkin innostuttua niistä. Olen opettanut monelle, kuinka kortti täytetään. Vanhemmat ihmiset taas lähettävät paljon eläinkortteja, miettii Asplund.
Hämeenlinnassa Lappi-postikorteista suosittuja ovatkin hänen mukaansa olleet kettu- ja orava-aiheiset kortit.
Asplundin toiveena on, että paikasta tuli yksi kaupungin keskeisistä postikorttien myyntipaikoista.
– Kortit ovat vain pieni osa kauppaa, mutta pyrin kasvattamaan valikoimaa, hän kertoo.
Asplund suosittelee myymälän tarjontaa erityisesti niille, jotka nauttivat Lapin herkuista tai jotka arvostavat suomalaista käsityötä.
Pala Lappia sijaitsee osoitteessa Sibeliuksenkatu 13. Lisätietoa aukioloista löytyy osoitteesta palalappia.fi.
",news
"Lepaan viinitila menestyi erinomaisesti Suomalaisen aidon siiderin seuran järjestämässä kilpailussa, jossa etsittiin vuoden parhaita kotimaisia siidereitä. Lepaan viinitilan ja Panimoinen & Lemmeksen yhteistyössä valmistamat perryt veivät sekä voiton että pronssin kovatasoisessa sarjassa, Hämeen Ammatti-instituutti kertoo tiedotteessaan.
Suomalaisenaidon siiderin seura (SASS) järjestää vuosittain kilpailun Suomen parhaan siiderin tittelistä. Kilpailu järjestettiin 7.6. neljättä kertaa ja sarjoja oli neljä: Aidot siiderit, Maustetut aidot siiderit, Aidot perryt ja Muut siiderit.
Perry-sarja järjestettiin toista kertaa, ja mukana oli nyt neljä perryä. Ensimmäiseksi sijoittui Lepaan Viinitilan ja Panimoinen & Lemmeksen Olga ja ystävät. Tuomarit kuvailivat sitä ”hyvärunkoiseksi, ryhdikkääksi ja sopivan hapokkaaksi”. Pronssille sijoittui samojen valmistajien Pärry 2024, jota kuvailtiin ”tasapainoiseksi ja hyväksi ruokajuomaksi”.
Perry-siiderintäytyy täyttää tiukat laatuvaatimukset. Kovatasoisen perry-sarjan tuotteet edustivat huippuosaamista, eikä voitto tullut helposti.
– Tuomarit ovat kouluttautuneita, mutta siiderien maistaminen on erilaista kuin oluiden tuomarointi. Henkilökohtaiset maut vaikuttavat paljon voittajan valintaan, ja aidoista siidereistä joko tykkää tai ei, siiderikouluttajaJyrki PylväsHämeen ammatti-instituutista.
– Aidoissa siidereissä on paljon makuvaihtelua, mikä vaatii totuttelua, jos on juonut aina teollisia ja tasalaatuisia tuotteita. Onneksi kuluttajien arvostus tuotetta kohtaan on kehittynyt koko ajan.
",news
"Hämeenlinnaan syyskuussa saapuva Taikasaari julkaisee kampanjan, jonka tarkoitus on nostaa esille hämeenlinnalaisia toimijoita.
Taikasaari on monenlaisia taidemuotoja esittelevä festivaali, jossa kävijät eivät etukäteen tiedä illan tarjonnasta. Ohjelma voi siis sisältää mitä tahansa sirkuksesta ja musiikista teatteriin ja kamppailunäytöksiin.
Matkailijoita vetäväntapahtuman järjestäjät kertovat haluavansa kehittää kaupungin houkuttelevuutta ja elinvoimaisuutta sekä kasvattaa alueella vakituisesti toimivien hyötyjä.
Festivaali hakee kaupungista yrityksiä ja toimijoita, joita nostaa esiin ja suositella viestintänsä yhteydessä.
– Tapahtumien arvo ei koskaan ole vain niissä itsessään. Kyse on myös siitä, miten ne saavat asukkaat ja matkailijat käyttämään palveluita ja innostumaan kaupungista, toteaa Taikasaari-festivaalia järjestävän Wadessa Oy:n toimitusjohtajaAnna Lanastiedotteessa.
Festivaalin pitäjät kertovat, että kävijöitä tuli pitkän matkan takaa jo ensimmäisinä vuosina. He pohtivat innostuksen tapahtumaa kohtaan piilevän sen erikoisuudessa.
Taikasaari tulee Hämeenlinnaan ensimmäistä kertaa. Tänä vuonna festarivieraita mahtuu juhlaan kaksituhatta.
– Hämeenlinna valikoitui useista vaihtoehdoista upean vehreän luontoympäristönsä, kauniiden raunioidensa ja kaupungilta saadun avun kautta, Lanas selittää tiedotteessa.
Festivaali järjestetään Hämeenlinnan kaupunginpuistossa lauantaina 13. syyskuuta kello 16–00. Lisätietoa tapahtumasta ja lipuista löytyy osoitteesta www.taikasaarifestivaali.fi.
",news
"Hämeenlinnassa takavuosina vaikuttaneen ex-kansanedustajanSatu Taiveahonrakkauselämän käänteistä on riittänyt runsaasti kirjoitettavaa.
Nykyään Riihimäellä asuva Autismiliiton toiminnanjohtaja jaksaa kolmen rikkoutuneen avioliitonkin jälkeen uskoa edelleen rakkauteen.
Taiveaho kertooIltalehden(IL 7.6.) avomielisessä haastattelussa suhteistaan ja löytäneensä uuden onnen deittisovelluksen kautta.
Sovelluksessavaikutuksen tehnytVilleoli eronnut alakouluikäisen tytön isä, joka toimii vapaaehtoisena tukihenkilönä eronneille miehille Miessakki ry:n kautta.
Iltalehdenmukaan kaksi vuotta seurustellut pari aikoo muuttaa tänä kesänä saman katon alle.
Taiveahokokee olevansa nykyisessä suhteessaan kypsempi kuin koskaan aikaisemmin. Hän suhtautuu tyynesti ihmisten haluun spekuloida toisten elämää.
– On helppo tuomita, jos joku menee nopeasti kihloihin, muuttaa yhteen tai eroaa, Taiveaho sanoo.
– Vaikka jonkun elämä näyttäisi ulospäin kummalliselta, yleensä ratkaisujen takana on aina joku syy. Ei kannata olettaa mitään, jos ei tiedä.
",news
"Hämeenlinnan Miniteatteri tuo Aulangon GraniittilinnaanGrimminveljesten klassikonPrinsessa Ruususen. Näytelmän ensi-ilta on sunnuntaina 29. kesäkuuta.
Sadun on dramatisoinut ja ohjannut Miniteatterin toiminnanjohtajaSuvi Seppälä, joka myös tuottaa ja puvustaa näytelmän.
– Tämä on itse asiassa kolmas kerta, kunPrinsessa Ruusunennähdään Graniittilinnassa. Olen itse näytellyt Ruususen roolin kymmenvuotiaana vuonna 1996.
Kyseisen sadun dramatisointi oli Seppälän pitkäaikainen haave. Viime keväänä hän lopulta toteutti sen ryhmätyönä nuorten kanssa.
– Käytin tosi paljon sadutusta ja improvisaatiota sekä eri menetelmiä, ja tekstimateriaalia tuli runsaasti.
Seppälä ”niputti” tekstit näytelmäksi kevään aikana. Esitys mukailee pitkälti alkuperäistä satua.
– Mielestäni sadut toimivat aina. Rakastan klassikoita, toki nykynäytelmätkin ovat ihania, mutta kyllä sadut, prinssit ja prinsessat, tänne vain niin hyvin sopivat.
Näytelmän teknisenä tuottajana toimiiMikko Myllyniemija kesätyöntekijätSanteri TöyrysekäSiiri Keskinenvastaavat muun muassa lavasteiden tekemisestä.
NimiroolissaPrinsessa Ruususena nähdään hämeenlinnalainenVenla Jokinen. Hän on ollut Miniteatterissa mukana 6–7 vuotta ja kesäteatterissa nyt neljättä vuotta.
– Repliikkejä on runsaasti ja niitä täytyy harjoitella aika paljon, sekä sitä, missä vaiheessa pitää tulla lavalle, mutta kyllä ne aika nopeasti oppii, Jokinen tuumaa.
Hänellä on näytelmässä myös toinen rooli – variksena.
– On hauskaa, että roolit ovat hyvin erilaiset, ettei tarvitse koko ajan olla sama henkilö.
Näytökset jatkuvat 3. elokuuta asti. Esityksiä on ensi-illan lisäksi yhteensä 21.
– Yritän aina tehdä parhaani. Kivointa on ollut tutustua uusiin näyttelijöihin, jotka ovat täällä ensi kertaa, sekä myös ihan vain näytellä.
Näytelmässäon mukana 13 nuorta ja kaikki tekevät useamman roolin. Kuningatterena nähdäänKerttu Tavastilaja kuninkaanaBenjamin Laine.
– Tuolla kulisseissa jokaisella on kova kiire vaihtaa roolista toiseen, mikä taas on kiva asia, sillä tykkään, että mahdollisimman moni pääsee olemaan lavalla mahdollisimman paljon, Seppälä sanoo.
Jokinen oli pääroolissa myös viime vuodenLiisa Ihmemaassa-näytelmässä.
– Venla on ollut luotettava ja hoitanut aina hommansa nappiin. Nyt kahtena vuonna on ollut tyttö-päärooli ja Venla on vain osunut niihin sopivasti.
Aulangollakesäteatteri on säiden armoilla. Jos esitys peruuntuu, jo ostetut liput on siirretty seuraaviin esityksiin taikka rahat on palautettu.
– Jos illaksi on luvattu kaatosadetta tai ukkosta, niin silloin olemme turvallisuussyistä peruneet esityksen. Tähän mennessä peruutuksia ei ole tapahtunut kuin pari kertaa.
Ensi-illan lähestyessä tunnelma alkaa tiivistyä.
– Välilä ihmettelen, kuinka nopeasti nuoret roolinsa oppivat. Kenraaliharjoituksissa on aina hienoa nähdä, että kaikki on opittu ja voi huokaista, että nyt tuli valmista, vaikka kiirehän kyllä aina tulee, se kuuluu kesäteatteriin, kuten sadekin.
Prinsessa Ruusunen
Ensi-ilta su 29.6. kello 18.
Näytöksiä ensi-illan lisäksi kaikkiaan 21.
Esitykset jatkuvat Aulangolla 3.8. asti.
Miniteatteri osallistuu myös Hippaloihin kahdella esityksellä pe 1.8. kello 12 ja kello 16.
Esitykset ovat Aulangon Graniittilinnassa, joka sijaitsee Aulangontien varrella Aulangon puistometsässä.
Hämeenlinnan Miniteatteri on esittänyt keskeytyksettä joka kesä lastennäytelmiä Aulangon puistometsässä vuodesta 1961 lähtien.
Lisätietoa esitysajoista: miniteatteri.fi
",news
"Vuonna 1981 perustettu Yö on yksi Suomen pitkäaikaisimmista ja suosituimmista rock-yhtyeistä. Monista sen kappaleista on tullut useita sukupolvia koskettaneita klassikkoja.
Hämeenlinnan Uusi Kesäteatteri tuo tänä suvena KaupunginpuistoonOtto KanervanjaMikko Kivisenkäsikirjoittaman musiikkikomedianIhmisen poika, jossa Yön laulut sijoittuvat eristäytyneen kyläyhteisön elämään, jossa aika on pysähtynyt. Kylän henkinen johtaja pitää laumaansa tiukasti otteessaan ja ”ennen kaikki oli paremmin”.
– Tarinan idea lähti liikkeelle siitä, että Yö-yhtyeen musiikki on täysin oma juttunsa jaOlli Lindholminmahtavassa hahmossa oli jotakin perisuomalaisuutta ja melkein katoavaa kansanperinnettä,Otto Kanervakertoo.
– Sellaista periksiantamattomuutta ja rehtiyttä, jonka herättämien ajatusten kautta syntyi hauska kuvaus ""gallialaisten kylästä"", joka on jämähtänyt menneisyyteen. Toisaalta sen elämään sisältyy paljon hyviäkin asioita.
Kyläyhteisönelämää värittävät erilaiset kiellot sekä rajoitukset. Lauantaitanssien sijaan vietetään lauantaiseisojaisia, koska ”eihän Olli Lindholmkaan tanssinut”.
Ainakin näennäisesti asukkaat ovat tyytyväisiä ja yhteiselo rauhallista. Kaikki on kuitenkin vaarassa muuttua, kun modernin yhteiskunnan tuulahdukset murtautuvat kylän muurien sisäpuolelle.
Yö-yhtyeen musiikki on täysin oma juttunsa.
– Kylän ihmiset syövät juhlaruokana klimppisoppaa, talkkunaa ja viiliä, Kanerva kuvailee.
– Jätteet viedään kuoppaan, niin kuin maaseudulla aina tehtiin. Siinä onkin sitten sulattelemista, kun joku alkaa puhua kierrättämisestä.
Kanervanmukaan näytelmän ytimessä onKai Hyttisenesittämän kyläpäällikön kasvutarina.
– Tutustuin ""Kujuun"" kun toteutimme hänen,Markku Veijalaisen,Jouko RitanjaNina TapionkanssaVexi Salmi-lauluiltoja Verkatehtaalla.
– Kun tähän näytelmään tarvittiin vähän iäkkäämpää, hyvin laulavaa näyttelijää, niin hän oli luontevasti ikään kuin katalogin kärjessä. Lisäksi hänen oma historiansa eräoppaana ja mielenmaisemansa luontoa rakastavana ihmisenä tukivat tätä valintaa.
Ihmisen poikatoteutetaan yhteistyössä Yö-yhtyeen kanssa. Musiikin sovitukset on tehnyt esityksen suunnittelevana kapellimestarinaMikko Kangasjärvi, joka tunnetaan myös Yön pitkäaikaisena kosketinsoittajana ja musiikkituottajana.
Esityksessä ovat mukana Suomi-rockin järkäleisiin kuuluvan yhtyeen tunnetuimmat hitit.
– Tällaisen esityksen kannalta Yön kappaleissa on se hyvä puoli, että niiden sanoitukset ovat hyvin yleispäteviä, joten emme joutuneet kauheasti rakentelemaan aasinsiltoja, Kanerva sanoo.
– Laulut kertovat kaipauksesta, rakkaudesta ja ihmisten välisestä kanssakäymisestä. Yön klassikoista monet kallistuvat melankolian puolelle, joten mukaan on myös otettu lähes kaikki biisit, jotka soivat duurissa.
Musiikkikomediankantaesitys oli viime vuonna Rauman kesäteatterissa. Sen syntysanat lausuttiin kuitenkinJuha Tapionlauluihin perustuvanKaksi puuta-esityksen yhteydessä Hämeenlinnan Kaupunginpuistossa elokuussa 2018.
– Olli Lindholm ja Juha Tapio olivat frendejä keskenään ja Olli vietti viikonlopun Hämeenlinnassa, Kanerva muistelee.
– Esityksen jälkeen Olli tuli paiskaamaan kättä ja kysyi, että tekisittekö saman myös Yön musiikille. Se toivomus on nyt toteutunut.
Ihmisen poika
Hämeenlinnan Uusi Kesäteatteri.
Esitykset 24.6.–16.8. Hämeenlinnan Kaupunginpuistossa.
Käsikirjoitus Mikko Kivinen ja Otto Kanerva, ohjaus Mikko Kivinen.
Kapellimestari Mikko Kangasjärvi.
Rooleissa Kai Hyttinen, Sanna Saarijärvi, Päivi Pylvänäinen, Kalle Pylvänäinen, Annica Milán, Valtteri Lehtinen ja Elsa Pylvänäinen.
Yhtyeessä soittavat Mikko Kangasjärvi/Eljas Tikanmäki, Sami Tenhunen, Tero Tanhuanpää ja Tommi Salminen.
Liput Ticketmasterista.
",news
"Hämeenlinnassa aloittaa syyskuun lopussa miehille suunnattu ryhmä, johon etsitään nyt osallistujia Kanta-Hämeen alueelta. Viisikin on hyvä, maksimimäärä asettuu kahdeksaan.
Ryhmän luonne on varsin herkkä. Kanta-Hämeen hyvinvointialue ja Kanta-Hämeen ensi- ja turvakoti etsivät ryhmään miehiä, jotka ovat huolissaan siitä, onko heillä taipumusta aggressiiviseen käytökseen lähisuhteissa.
Kanta-Hämeen ensi- ja turvakoti ry:nSimo Torkkolakorostaa, että kyse on ryhmästä, ei kurssista.
Hän sanoo, että osallistuminen ei vaadi esimerkiksi aiemmin sattunutta väkivaltaa esimerkiksi lähisuhteessa: huoli omista reaktioista riittää.
– Aggressio voi olla tunteena rakentavakin ja viedä eteenpäin, mutta teot voivat olla joskus erilaisia. Jos ajatukset ohjaavat liikaa toimintaa, ja on huoli siitä, miten se vaikuttaa käytökseen, silloin on hyvä aika tulla tällaiseen ryhmään, sanoo Simo Torkkola.
– Matala kynnys kaikkiin väkivaltatyön palveluihin hakeutumisessa on niissä tärkeä ohjaava arvo, puhutaan sitten avopuolen palveluista tai esimerkiksi turvakotipalvelusta, sanoo Kanta-Hämeen hyvinvointialueen lähisuhdetyön väkivaltayksikköä edustavaVesa Thynell.
Yksi ryhmä kokoontuu puolitoista tuntia kerrallaan, yhteensä kahdeksan kertaa.
Ryhmä perustuuvertaistukeen. Kokonaisuutta rakentavat Torkkola jaThynell sanovat, että kysymys on myös osallistamisesta.
Jossain kohtaa käydään läpi historiaa ja syitä käytökselle. Hyvin usein reitit menevät lapsuuteen asti.
– Haluamme osallistaa miehiä siten, että ensinnäkin haastattelemme osallistujat. Siitä saadaan selville, ovatko he soveltuvia ryhmään. Kun ryhmä ensimmäisen kerran kokoontuu syyskuun 23. päivä, hahmottelemme yhdessä sen, minkälainen on kahdeksan kokoontumiskerran sisältö, Torkkola kuvailee.
Thynell sanoo, että kyse ei ole pelkästään vertaistuesta, vaan kokonaisuus etenee myös ohjatusti ohjaajien nostaessa esiin ryhmässä kuultuja yhteisiä teemoja.
– Yksi meidän menetelmämme on psykoedukaatio: siinä käydään läpi sitä, mitä kaikkea ihmisen elämään ylipäätään kuuluu ja käytetään sitä keskustelun apuna, Torkkola jatkaa.
Hänen mukaansa väkivaltatyössä olennaista on oma kokemus ja vastuu omasta käyttäytymisestä. Keskeinen kysymys on se, minkälaisten asioiden kanssa on valmius tehdä töitä ja mitä on itse valmis tekemään.
– Orastava muutoksen tarve on se ajatus, jolla me olemme markkinoineet ryhmää, Thynell sanoo.
– Jos on jo huolestunut, siinä on yleensä motivaatiota, kun ihminen alkaa ajatella, että tämä ei ole okei, miten minä ajattelen tai miten minä teen, Torkkola sanoo.
Thynell ja Torkkolaovat huomanneet, että usein ihmiset tekevät jyrkkääkin jakoa sen suhteen, kuka on kokija ja kuka on tekijä. Roolit saattavat vaihtua riippuen siitä, keneltä kysytään.
– Monesti jako on molemminpuolinen, toinen tekee henkistä väkivaltaa ja toinen fyysistä väkivaltaa, Thynell määrittelee.
Elämän matkalta löytyy usein paljon selityksiä sille, miksi aggressiivisuus on tullut mukana omaankin käytökseen.
– Jossain kohtaa käydään läpi historiaa ja syitä käytökselle. Hyvin usein reitit menevät lapsuuteen asti, usein on ollut lapsuuden kokemuksia ja nykyhetki on rakentunut sieltä, Torkkola sanoo.
Lähisuhdeväkivaltaon kaksikon mukaan edelleen hyvin yleistä, ja sille on yllättävän paljon ymmärrystäkin. Tutkimuksen mukaan kolme neljästä suomalaisesta kokee sitä jossain muodossa jossain vaiheessa elämää.
Mukaan lasketaan myös henkinen väkivalta.
– Monille on uusi asia sekin, että esimerkiksi mököttäminen tai mykkäkoulu tarkoituksellisena toimintana voi itse asiassa olla jo henkistä väkivaltaa. Samaten kontrollointi, nolaaminen ja alistaminen ovat osa tällaista kokonaisuutta. Aika moni tunnistaa, että toisen loukkaaminen riitatilanteessa on henkistä väkivaltaa, mutta muut asiat ovat vieraampia, sanoo Vesa Thynell.
– Sitten esimerkiksi kuritusväkivaltaan liittyen on edelleen vanhakantaisia asenteita – perustelu voi olla, että ei ollut mitään muita vaihtoehtoja, Torkkola sanoo.
Ryhmä onhyödyllinen siksikin, että jos sille osallistuva kokee tarvitsevansa myös muunlaista apua, avun piiriin voidaan ohjata nopeasti.
– Jos osallistujalla on tarvetta toisenlaiseen palveluun, teemme myöskin palveluohjausta muualle, Torkkola kuvailee.
– Voi tulla vastaan myöskin yksilökohtaisempi palvelutarve, esimerkiksi henkilökohtaisia tapaamisia, Thynell jatkaa.
75 %
Näin moni suomalaisista sanoo kokevansa lähisuhdeväkivaltaa jossain vaiheessa elämäänsä.
Mikä?
On suunnattu miehille, jotka ovat huolissaan omasta aggressiivisesta käyttäytymisestään.
Ryhmä ei edellytä toteutunutta väkivaltaa lähisuhteissa, vaan oma ajatus riittää.
Kyseessä on vertaistukeen perustuva ryhmä, jonka sisällöistä sovitaan ensimmäisellä tapaamiskerralla.
Ryhmään toivotaan 5–8 osallistujaa.
Osallistujat valitaan ennakkohaastatteluissa, jotka tehdään elokuun loppuun mennessä.
Ensimmäinen kokoontuminen on Hämeenlinnassa tiistaina 23. syyskuuta kello 17 alkaen. Kokoontumisia on kahdeksan ja ne ovat kestoltaan puolitoista tuntia.
Lisätietoja saa Vesa Thynelliltä ja Simo Torkkolalta: Torkkolan numero on 0447147416 ja Thynellin 0404806442.
",news
"Tuuloksessa sijaitseva Kimmon Galleria jatkaa toimintaa uuden vetäjän voimin. Kesän ryhmänäyttely on avoinna gallerian tiloissa 19.–27. heinäkuuta.
Galleriaa johti vuosiaKimmo Kaloinen. Hän järjesti remontoidulla navettarakennuksella kesäisin taidenäyttelyitä vuodesta 2007 lähtien.
Kaloisen menehdyttyä joulukuussa vuonna 2024 näyttelyiden vetovastuu siirtyi Kaloisen veljentyttärelle,Maija Nybäckille.
– Meillä oli Kimmon kanssa monia yhteisiä unelmia toiminnan jatkosta. Erityisen tärkeänä näyttelyn lisäksi hän piti unelmaa taiteilijayhteisöstä, Nybäck kertoo tiedotteessa.
– Ilokseni huomasin, että gallerian ympärillä toimii jo aktiivinen vapaaehtoisten joukko, hän toteaa.
Vapaaehtoisten kanssa Nybäck on muun muassa valmistellut tulevaa kesänäyttelyä ja pitänyt taiteilijatapaamisia.
Vetovastuun vaihto onhänen mukaansa tuonut mukanaan monenlaisia muutoksia.
– En voisi mitenkään pyörittää tätä yksin. Opittavaa on yllättävän paljon, vaikka olin viime vuonnakin mukana. Sukupolvenvaihdos toi erilaisia yllätyksiä ja muutoksia esimerkiksi viestinnän tapoihin, Nybäck toteaa tiedotteessa.
Muutokset ovat tuoneet Kimmon Galleriaan myös paljon uutta ohjelmaa.
Tiloissa on nyt mahdollisuus nähdä osia taiteilijan työprosessista. Esillä on myös yleisötaideteos, jonka tekoon kävijät voivat osallistua.
– Pidämme paikalla lisäksi pop up -kahvilaa ja pienmyymälää näyttelyn aukioloaikoina, Nybäck selittää tiedotteessa.
– Kokeilemme tänä vuonna jonkin verran uusia konsepteja, vaikka yritämme pitää myös vanhoista ja toimivista toimintamuodoista kiinni, hän lisää.
Näyttelyä tähdittäätuttujen tekijöiden lisäksi myös muutama uusi taiteilija.
Ensimmäistä kertaa tilassa teoksiaan esittelee muun muassa hämeenlinnalainenNiina Le.
– Olen todella innostunut tulemaan mukaan. Mielestäni on hienoa, että Kimmon Galleria on matalan kynnyksen galleria. Ne antavat jokaiselle tasavertaisen mahdollisuuden saada töitään esille, hän pohtii tiedotteessa.
HelsinkiläinenBirgitta Herlintaas on ollut jo muutamana vuonna mukana kesänäyttelyissä. Hän kertoo saaneensa Kaloiselta paljon tukea taiteilijanurallaan.
– Kimmo antoi minulle rohkeutta laittaa teoksiani esille näyttelyihin ja panostaa kunnolla taiteeseeni, hän muistelee.
Kesänäyttelyissä on perinteisesti ollut mukana suuri määrä taiteilijoita. Tänä vuonna tilaa halutaan kuitenkin jättää myös Kaloisen omalle taiteelle.
– Ensimmäinen vuosi on opettelun ja totuttelun aikaa, joten osallistuvien taiteilijoiden määrä on ollut tarpeen pitää hallittavuudenkin näkökulmasta maltillisena, Nybäck kertoo.
Näyttelyn avajaisia vietetään Kimmon Galleriassa 18.7. kello 17.30–20.
Kimmon Galleria
Galleriassa on esillä maalauksia, valokuvia, makramee- ja käsityötaidetta sekä veistoksia ryhmänäyttelyssä.
Näyttely on auki joka päivä 19.–27.7. kello 12–18, ja sinne on avoin pääsy. Tuulos-päivänä 19.7. galleria avautuu jo kello 10.
Teoksiaan esittelevät Kimmo Kaloinen, Birgitta Herlin, Sirkka-Liisa Juuri, Anu Juuri, Eeva-Liisa Kaloinen, Taina Kivistö, Niina Le, Outi Lehtovaara, Maija Nybäck, Tiina Opas, Eevu Pesonen, Eero Pöyhtäri ja Ella Sankala.
Lisätietoa galleriasta, saapumisesta ja näyttelystä löytyy osoitteesta www.kimmongalleria.org.
",news
"Hätilan K-kauppa, apteekki ja kahvila Aulangontiellä ovat ensimmäiset Muistimerkin saajat koko Suomessa.
Muistimerkki on Kanta-Hämeen Muistiyhdistyksen tunnustus tahoille, joiden henkilökunta on suorittanut siihen liittyvän koulutuksen.
– Koko Hätilän kauppakeskuksen henkilökunta on nyt koulutettu muistisairaan kohtaamiseen, yhdistyksen muistiterveysasiantuntijaTiina Kuopanporttikertoo.
Muistimerkkion yhdistyksen oman kehitystyön tulos.
Yhdistyksellä on jo entuudestaan paljon kokemusta hoivakotien henkilökunnan kouluttamisesta muistisairaan kohtaamiseen.
– Pohdimme koko ajan, millä tavalla pystyisimme auttamaan alueen muistisairaita ja heidän läheisiään, ja aloimme miettiä, että kun iso osa muistisairaista kuitenkin kulkee keskuudessamme, ei huolenpito heidän hyvinvoinnistaan voi olla pelkästään sote-ammattilaisten vastuulla.
Kuopanportti tuli ajatelleeksi, että koulutusta voisi soveltaa myös asiakaspalvelutyöhön.
– Hehän kohtaavat muistisairaita, ja saattavat olla jopa ainoita, joita muistisairas tapaa. Oikeastaan sen pitäisi olla kansalaisvelvollisuus, että kuka tahansa osaa reagoida, jos huomaa eksyneen tai pulassa olevan ikäihmisen.
Muistimerkinideana on tuoda näkyväksi muistiystävällisyyden tärkeys, ja se, että on paikkoja, joissa on turvallista asioida, jos muistin kanssa on pulmia.
– Haluamme poistaa stigman tästä aiheesta. Se ei silmiä ummistamalla poistu, vaan tulee olemaan entistä isompi haaste kaikkialla.
Hätilän kauppakeskus oli Kuopanportille tuttu asiointipaikka, joten hän otti sinne yhteyttä ja kysyi liikkeiden kiinnostusta pilotoida uudenlaista konseptia.
– Kaikki lähtivät innolla mukaan, hän kiittelee.
Muistisairausnäkyy toimintakyvyssä monella tavalla, esimerkiksi puheen tuottamisessa sekä liikunta- ja hahmotuskyvyssä, ja jokaisella vähän eri lailla. Kuopanportin mukaan Hätilässä on jo nyt osattu reagoida hienosti hankaliin tilanteisiin.
– Koulutus lisää tietoisuutta muistin haasteista, jotta henkilökunta osaa kohdata muistisairaan oikealla tavalla. Siellä osataan myös reagoida, jos huoli asiakkaasta herää. Tämä on mielestäni yksi tärkeimmistä asioista.
Nyt koko kauppakeskuksen henkilökunta on koulutettu muistisairaan kohtaamiseen ja koulutusmateriaalin avulla liikkeet voivat perehdyttää myös uudet työntekijät.
– Heillä on nyt pysyvä osaaminen tähän.
Myös selkeä viestintä sekä esteetön ja asiakkaita tukeva palveluympäristö ovat tärkeitä.
– Kun viimeksi asioin Hätilän kauppakeskuksessa, huomasin, että sinne oli tuotu tuoli levähdyspaikaksi, ja melkein liikutuin, että tämäkin asia oli huomioitu.
Yhdistyksenon tarkoitus laajentaa Muistimerkkiä myös muualle.
– Muistimerkki voidaan myöntää kaikille sellaisille tahoille, joissa on varmistetusti osaamista muistisairaan kohtaamisessa. Joko me koulutamme tai sitten osaaminen on muulla tavalla tiedossa. Haaveenani on, että löytyisi kunta, jossa kaikki kaupungin työntekijät olisi koulutettu, mutta ehkä täytyy edetä kauppa kerrallaan.
Muistimerkki
On tunnustus muistiystävällisestä palvelusta.
Näkyy tarrana muun muassa sisäänkäynnin yhteydessä.
Kanta-Hämeen Muistiyhdistyksen kehittämä ja tänä vuonna lanseeraama.
Yhdistys voi myöntää merkin tahoille, joiden henkilökunnalla on osaamista muistisairaan kohtaamisessa.
Kanta-Hämeen Muistiyhdistys järjestää itse merkkiin tarvittavaa koulustusta.
Koulutus on maksullinen ja samalla osa yhdistyksen varainhankintaa.
Lisätietoa: muistiaina.fi
",news
"Hämeenlinnan taidemuseossa on esillä hämeenlinnalaislähtöisen kuvataiteilijanJukka Korkeilanteoksia. Retrospektiivinen näyttely esittelee taiteilijan tuotantoa 1990-luvun alkupuolelta aina tähän päivään asti. Tuorein installaatioPimeys on täynnä valoaon myös näyttelyn nimikkoteos. Se koostuu rikotuista peileistä jaElämän toisella puolella-maalauksesta.
Korkeila kutsuuitseään queer-taiteilijaksi. Hän tutkii ihmisyyden eri puolia, ruumiillisuutta, seksuaalisuutta ja seksuaalivähemmistöjä. Korkeilan teoksissa esiintyvät kehot haastavat usein perinteisen kauneusihanteen.
Korkeilan maalaukset ovat värikkäitä ja barokkimaisen runsaita. Tunnetuin teos lienee São Paulon biennaalissa vuonna 2004 katseita kerännyt maalausEye of the needle.
– Näyttely nostaa esiin myös teoksia, joita on ollut esillä Suomessa harvoin tai ei koskaan, Hämeenlinnan taidemuseon amanuenssiSoile Ollikainenkertoo.
Korkeila käsitteleevakavia aiheita, kuten installaatiossaNimettömien meri, missä taiteilija pohtii, miten kuvata sielua.
Korkeilan taiteessa on usein myös vahva humoristinen vire. Taiteilijan mukaan ilo, huumori ja nauru ovat ”elämän kultalankoja, joita meidän tulisi sitoa toisiimme”. Muutama taulu on ripustettu ilkikurisen vinoon, ja huumorin pilkahduksia voi havaita myös teosten nimissä.
– Ilo ja huumori ovat kuin Troijan hevonen, jota voi kuljettaa toisten ihmisten ajatuksiin, taiteilija tuumii.
Korkeila on käsitellytviimeisen 15 vuoden aikana myös henkisyyteen ja uskonnollisuuteen liittyviä teemoja. Engelin makasiinin yläkerrassa on ikonien kultaan rinnastuva kultainen huone. Seinät ja lattia on vuorattu keltaisilla pelastuspeitoilla ja installaation sisään voi kävellä. Kaurialan lukion oppilaat olivat mukana käsittelemässä pelastuspeittoja ja rakentamassa installaatiota. Seinille on ripustettu 60 maalausta. Niiden joukossa on myös yksi 1800-luvun ikoni.
Näyttelyn yhteydessäon julkaistuPimeys on täynnä valoa-niminen kirja.
– Teos on kansainväliset mitat täyttävä taidejulkaisu. Se täydentää kuvaa Hämeenlinnassa syntyneen ja kasvaneen kuvataiteilija Jukka Korkeilan neljälle vuosikymmenelle ulottuvasta tuotannosta ja tuo esiin myös uusia puolia taiteilijan tuotannosta. Julkaisu on toteutettu Hämeenlinnan taidemuseon ja saksalaisen Artbear Books -kustannusyhtiön yhteistyönä, Hämeenlinnan taidemuseon johtajaJenny Vallikertoo.
– Jukka on hämeenlinnalaislähtöinen, joten meille oli itsestäänselvyys tehdä hänestä näyttely, Valli sanoo.
Korkeila on opiskellutkuvataidetta, arkkitehtuuria ja sisustussuunnittelua. Hänelle on myönnetty Vuoden nuori taiteilija -palkinto vuonna 1999, William Thuring -palkinto vuonna 2009 ja kuvataiteen valtionpalkinto vuonna 2019.
Taiteilija asuu nykyään Helsingissä ja Saksassa. Taiteilija kuvaa maalaamista kestävyyslajiksi ja aikoo jatkaa uraansa mahdollisimman pitkään.
Jukka Korkeilan Pimeys on täynnä valoa -näyttely on esillä Hämeenlinnan taidemuseon Engelin-makasiinissa 19.10.2025 asti.
",news
"Hämeenlinnan perinteikäs kaupunkifestivaali täyttää ravintolat, torin ja puistot musiikilla ja hyvällä menolla kolmena päivänä 27.–29. kesäkuuta.
Vuoden 2025 Linnajazzien monipuolisesta ohjelmasta löytyy nousussa olevia kykyjä ja maailmaakin valloittaneita virtuooseja. Monet esityksistä ovat yleisölle ilmaisia.
– Ohjelmiston punaisena lankana on uuden musiikin ja sen tekemisen tukeminen, Linnajazzin toiminnanjohtajaSami Pekkolasanoo.
– Myös paikallisuuden vahva mukaantuominen on meille tärkeää, koska festivaalin järjestäjähän on Hämeenlinnan Soitannollinen Kerho.
Tänä kesänäHämeenlinnan Raatihuoneessa on konsertit kahtena päivänä.
Perjantaina New Yorkista Helsinkiin muuttanutTuomo Uusitaloyhtyeineen esittää perinnetietoista, mutta myös uusia tuulia sisältävää pianojazzia. Lauantaina on vuorossaMartti Vesalanjohtama klassista ja jazzia yhdistelevä Vespera Quartet kahdella konsertilla.
– Raatihuoneen konsertit ovat nousseet itsellenikin tärkeiksi, koska niissä hieno historiallinen miljöö yhdistyy akustisesti soitettuun musiikkiin, Pekkola kertoo.
– Vespera Quartetin alkuillan keikka on lastenkonsertti, jossa yleisö saa liikkua vapaasti, esittää kysymyksiä ja ihmetellä kokoonpanon erikoisia soittimia.
Viime vuonnaensimmäistä kertaa järjestetty Yöjamboree keräsi Suiston täyteen uuden musiikin ystäviä. Tälläkin kertaa lauantain myöhäisillassa on tarjolla uutta ja vielä kuulematonta musiikkia, kuten arvostetut ensilevynsä julkaisseet Viive sekäLauri Kalliojuuri tätä iltaa varten kootulla yhtyeellä.
Muita illan esiintyjiä ovat Pehmee Goo, DJ Jukola, Dj Paco New Yorkista sekäDarin Grayn,Simo Laihosenja Sami Pekkolan trio.
– Pehmee Goo eliLassi Kähäräon Hämeenlinnassakin pitkään asunut suomalaisen hip hopin ykkösrivin tuottaja, joka vetää Yöjamboreessa oman soolovetonsa.
– Darin Gray on USA:sta Suomeen muuttanut kontrabasisti, joka kiertää maapalloa kokeilevan musiikin improvisaatiohuippujen kanssa. Hänen ja rumpali Simo Laihosen kanssa olemme tavanneet, mutta ensimmäiset yhteiset äänet soitamme Suiston lavalla.
Festivaalinhuipentuma on tietenkin sunnuntain ilmaiskonsertti Linnanpuistossa, joka alkaa kello 14.
Kansanjuhlan aloittaa hyvässä iskussa oleva Vanaja Big Band solisteinaanAnne Tamminen,Johanna LaukkanenjaJaakko Kulomaa. Ison bändin jälkeen rytmimusiikin juhlaa jatkavat Rosettes jaTuomo Prättälätrio.
– Helsinkiläinen Rosettes on hyvä esimerkki rohkeasta ja omaehtoisesta tekemisestä, joka kantaa pitkälle. Pari vuotta sitten Linnajazzin avajaisklubilla hurmannut bändi on kiertänyt ulkomailla ja on kovassa nosteessa, Pekkola kuvailee.
– Tuomo Prättälä on pitkän linjan tekijä, jota olemme jo vuosien ajan yrittäneet saada tänne. Hän esittää perinteistä souljazzia yhdessä rumpaliTeppo Mäkysenja basistiTapio Backlundinkanssa.
Väliajoilla Linnanpuistossa viihdyttää Varusmiessoittokunnan Paraatisoittokunta.
– Iso ilmainen puistokonsertti on harvinaisuus Suomessa, Pekkola muistuttaa.
– Tällaisen järjestäminen tuntuu nykyhetkessä hyvin merkittävältä asialta.
Linnajazz pe–su 27.–29.6. Koko ohjelma aikatauluineen sivulla linnajazz.fi.
",news
"Roska muuttuu voimavaraksi lauantaina 23. elokuuta, kun Hämeenlinnan torilla järjestetään Suomen ensimmäinen Roskafestivaali, joka yhdistää vastuullisuuden, yhteisöllisyyden ja hauskanpidon koko perheelle suunnatussa tapahtumassa.
Festivaalin järjestävät Hämeenlinnan Kaupunkikeskustayhdistys ry ja Roskapartio. Tapahtuman suojelija Hämeen liiton maakuntajohtajaToni K. Laineavaa tapahtuman kello 11.
– Roskissa kyse ei ole vain siivoamisesta, vaan siitä, miten voimme yhdessä muuttaa suhtautumistamme roskiin ja nähdä ne resurssina. Roska on mahdollisuus, ei pelkkä ongelma, sanoo Kaupunkikeskustayhdistyksen toiminnanjohtajaSari Räsänen.
Tapahtumantaustalla on kasvava tarve nostaa esiin arjen vastuullisuutta käytännönläheisesti ja positiivisella otteella. Festivaali tuo torille alan toimijoiden infopisteitä, työpajoja, esityksiä ja paljon muuta. Mukaan tulevat yritykset, yhdistykset ja yhteisöt voivat vielä osallistua tapahtuman ja sen ohjelmasisällön suunnitteluun.
Festivaalinyhteydessä on käynnistetty haastekampanja, jossa kaupungin alueen toimijat haastetaan mukaan konkreettisiin tekoihin roskaamisen vähentämiseksi.
Roska on mahdollisuus, ei pelkkä ongelma.
Yritykset, yhdistykset ja muut yhteisöt haastavat toisiaan mukaan, keräävät roskia omilta alueiltaan ja kehittävät luovia tapoja vaikuttaa roskaamisen vähenemiseen. Kampanjassa mukana olleet voivat lähettää kuvauksen työnsä tuloksista Roskapartiolle.
Raativalitsee viisi inspiroivinta tarinaa, jotka pääsevät Roskafestivaalin lavalle kertomaan tarinaansa ja esittelemään tuloksiaan.
Näistä yleisö valitsee Hämeenlinnan parhaan roskatoimijan, Vuoden Roskasankarin 2025, joka palkitaan 300 euron toimintastipendillä.
Tapahtumasai alkunsa neljä vuotta sitten, kun Roskapartion perustaja ja roskajohtajaJukka K. Nieminäki Facebookissa kuvan roskista ja siihen liitetyn harmittelun.
– Silloin ajattelin, että asialle pitää oikeasti tehdä jotain konkreettista, Niemi kertoo.
Niin syntyi Roskapartio, joka on kasvanut yli 200 jäsenen yhteisöksi. Se järjestää roskienkeruutempauksia ja tutkii roskaamisen syitä ja vaikutuksia.
Tapahtumaan voivat osallistua kaikki – halusitpa tulla torille yleisöksi, esittelijäksi, vapaaehtoiseksi tai haastekampanjan sankariksi.
Myös uusia ideoita ja ohjelmaehdotuksia otetaan yhä vastaan.
Festivaalinyhteyshenkilö on roskajohtaja Jukka K. Niemi, jolle voi esitellä ideoita sekä lähettää kuvauksia omasta työstään roskaamisen vähentämiseksi.
Hänen yhteystietonsa ovat roskajukkis@gmail.com, p. 040-5030490.
Roskafestivaali la 23.8. kello Hämeenlinnan torilla.
",news
"Ihmiskuntaa pitkään askarruttanut mysteeri on vihdoin selvinnyt. Moni mökkiläinenkin on ihmetellyt, minne ihmeeseen telkkäurokset häipyvät, kun naaraat jäävät järvien rannoille huolehtimaan untuvikoista?
Vastauksenlöysin Kristiinankaupungista, jonka edustalla tuhannen telkän parvi keinui Selkämeren aaltojen tahdissa. Virallinen selitys karkaamiseen on valmistautuminen sulkasatoon. Linnun lentokyky heikkenee ja merellä on silloin turvallisempaa ja apettakin on riittävästi.
Kesäkuunalussa lentoon lähtö vielä onnistui, kun porukka pelästyi merikotkaa tai lähestyvää venettä. Välillä iso parvi hajaantui muutamaksi pienemmäksi ja palasi takaisin yhteen.
Yksitoikkoisen näköistä kellumista jatkui päivästä toiseen ja meinasin itsekin nukahtaa sitä katsellessani. Kotijärvellä naaraiden ja poikasten alkukesäistä selviytymistaistelua on kiehtovampaa seurata.
Kirjoittaja tarkkailee lintuja ja luontoa, joskus pieni pilke silmäkulmassa.
",news
"PianotaiteilijaErkki Korhonen, viulutaiteilijaElias Nymanja tangoprinssi, pastoriNiilo RantalatähdittävätVanajavesi sävelin-konserttia tiistaina 24. kesäkuuta Tyrvännössä.
Kaikki illan artistit esiintyvät ilman palkkioita Vanajaveden puhdistamisen hyväksi.
Tapahtumakäynnistyy Tyrvännön kirkossa kello 18 Erkki Korhosen, Elias Nymanin ja Niilo Rantalan konserttiosuudellaErkki, Elias ja Niilo veden äärellä. Ohjelmassa kuullaan muun muassaJean SibeliuksenjaOskar Merikannonmusiikkia.
Kirkkokonsertin jälkeen siirrytään Tyrvännön kylätalolle, jossa kello 19.30 alkaaSuvi-illan sävelkimara. Ohjelmassa on runsaasti kesään, luontoon ja järvimaisemaan liittyviä esityksiä.
Esiintyjinä ovat Erkki Korhonen, Elias Nyman, Niilo Rantala,Juhani Airas,Riitta Hietanen, Cantitores, Hattulan-Tyrvännön Veteraanikuoro,Dmyro Terinchyk, DuoAnnika&Johanna, Hilpeät hanuristitMarkkujaTanesekä Lauluryhmä Tintit.
Konsertinaikana myös yleisö pääsee ääneen yhteislaulutuokioissa, kun Erkki Korhonen, Lauluryhmä Tintit jaArja LahtisekäMartti PurajaJussi Honkalaulavat ja laulattavat.
Yhteislauluissa raikuvat muun muassa kappaleetIlta Skanssissa,Hopeinen kuu,Sataman valot,Saimaan valssijaSoi iltakellot.
Hattulan kunta tarjoaa pullakahvit ja herkkuja voi ostaa kylätalon buffetista. Konsertin juontaa Jussi Honka.
Tilaisuudestasaatava tuotto ohjataan lyhentämättömänä Hattulan koululaisten ideoimiin Vanajaveden kunnostuskohteisiin Hattulan alueella. Käsiohjelman hinta on 15 euroa.
Tapahtumapaikalle ja takaisin on järjestetty maksuton bussikuljetus. Menomatka starttaa Hämeenlinnan Wetterhoffilta kello 16.46 ja ottaa kyytiin Parolan Kauppatie 3:sta kello 17.10. Paluumatka lähtee kylätalolta kello 22.
Vanajavesi Sävelin ti 24.6. kello 18 Tyrvännön kirkossa (Kirkkomäki 8) ja kello19.30 kylätalossa (Tyrvännöntie 1000).
",news
"Hämeenlinnan kaupunki aloittaa uuden palvelun alle 29-vuotiaiden nuorten koulutuksen ja työllistämisen edistämiseksi.
Kiihdyttämö-toimintamallin avulla pyritään auttamaan nuorta selkeyttämään omaa polkuaan elämässä.
Pilottivaiheeseen on osallistunut muun muassa 19-vuotias hämeenlinnalainenSenja, jonka mielestä kokemus oli erittäin positiivinen.
Hän kuuli hankkeesta tätinsä kautta, ja päätti mielenkiinnosta kokeilla sitä.
– Puhuimme paljon tulevaisuudesta. Pohdimme myös, kuinka menneisyydessä olen kehittynyt ihmisenä ja missä alueissa, hän kertoo.
Kahden tunnin pituisessatyöskentelyssä nuorelle tarjotaan erilaisia tehtäviä ja pohdinnanaiheita.
Muun muassa työllisyyden, taiteen ja kulttuurin alojen ammattilaiset osallistuvat nuoren kanssa tähän keskusteluun.
– Ei kuitenkaan ole oikeita tai vääriä vastauksia, kertoo projektipäällikköAnu-Rohima Mylläri.
Senja kertoo tilaisuuden tuntuneen turvalliselta.
– Paikalla oli tosi ihania ihmisiä, ja oloni oli tervetullut. Kukaan ei tuominnut, sain puhua vapaasti ja pohtia kannustuksen ja avun kanssa. Mietimme myös omia vahvuuksiani ja sitä, kuinka tämänhetkiset ”heikkoudet” voisi kääntää vahvuuksiksi, Senja muistelee.
Erityisen merkittäväksiSenja koki tilaisuuden liikuteltavat elementit.
– Koen hoksaavani asioita paremmin itse tehdessä, ja keskustelun aikana sain fyysisesti, ihmisten ja korttien avulla, laittaa asioita tärkeysjärjestykseen. Se ei siis ollut vain puhumista, hän kertoo.
Omien mielenkiintojen tärkeydestä keskusteltiin paljon.
– Mietimme sitä, kuinka mielenkiintoja ja intohimoja voisi tulevaisuuden ammatissa tai opiskelussa hyödyntää, hän pohtii.
Senjalla ajatukset seuraavista askeleista olivat jo ennen tapahtumaa selkeät, mutta hän kertoo saaneensa kokemuksesta paljon muunlaisia elämään liittyviä oivalluksia.
– Ymmärsin paljon uutta siitä, miten voisin esimerkiksi arjessa toimia omien arvojeni mukaisesti, hän kertoo.
Senja pohtii palvelunsoveltuvan etenkin tietään etsiville nuorille.
– Sen avulla voi ymmärtää uudella tavalla sitä, mihin mielenkiintojen ja vahvuuksien avulla voisi tulevaisuudessa päästä, Senja sanoo.
Anu-Rohima Mylläri selittää Kiihdyttämön auttavan myös hahmottamaan paremmin asioiden keskinäisiä suhteita ja sitä, mihin itse voi vaikuttaa.
– Epäselvässä elämäntilanteessa nuori voi kokea olonsa eristäytyneeksi. Me haluamme selventää niitä alitajuntaisia esteitä ja pelkoja, jotka estävät nuorta eteenpäin siirtymisessä. Näitä asioita pitää purkaa ennen kuin tilaa löytyy esimerkiksi työllisyyden tai koulun edistämiselle, hän lisää.
– Mikäli nuori itse tai vaikka työllisyysvalmentaja kokee mallin sopivan nuoren tarpeisiin, voidaan sitä tarjota hänelle, Mylläri selittää.
Palvelun pilottivaiheeseen osallistui otos erilaisia nuoria.
– Nuorista 95 prosenttia pääsi koulutukseen tai työelämään. Pelkästään kahdeksan hengen kohdalla syntyi noin 20 000 euron säästöt, kun he pääsivät elämässä heti eteenpäin, hän kertoo.
Kaupunki toivoonuorten saavan mallin avulla tehokkaammin juuri heille sopivaa apua selvittämällä nuorten yksilölliset tarpeet.
Mylläri pohtii, että monenlaisia palveluita on, mutta jos sisäinen maailma on levoton tai hajallinen, nuoren on vaikea tarttua tarjottuihin mahdollisuuksiin.
– Meidän pitäisi olla kiinnostuneita siitä, mikä on olennaista nuorelle juuri tässä hetkessä. Olennainen kun on eri asia jokaiselle elämän eri vaiheissa.
Mylläri kertoo Kiihdyttämö -toimintamallin pyrkivän siihen, että nuori pystyisi tekemään omat päätöksensä ja etenemään työllistymisessä tai koulutuksessa itse eteenpäin omien sen hetkisten voimavarojen mukaan.
95
prosenttia pilottivaiheen otoksen nuorista pääsi toimintamallin kautta koulutukseen tai työelämään
Kiihdyttämö-toimintamalli
Malli tunnistaa ja tekee näkyväksi nuorten etenemistä estäviä psykologisia, sosiaalisia ja toiminnallisia esteitä kuten passiivisuutta, vetäytymistä ja itseluottamuksen puutetta.
Se tarjoaa nuorelle mahdollisuuden olla aktiivinen toimija oman elämänsä ratkaisuprosessissa.
Kiihdyttämön toteuttamista varten kootun työryhmän jäsenet edustavat eri osia nuoren kasvuympäristöstä.
Kyse ei ole terapiasta.
Alkuperäinen malli tulee saksalaiselta psykoanalyytikolta, Bert Hellingeriltä.
Anu-Rohima Mylläri: ”Toimintamallin keskiössä on systeeminen ajattelu ja konstellaatiomenetelmä, jonka avulla selviää muun muassa nuoren tarpeita ja uskomuksia.”
",news
"Kun hämeelinnalaisenHarri Kuukasjärvenpoika 11 vuotta sitten kuuroutui, tapahtuma pysäytti ja pakotti katsomaan vuorovaikutusta aivan uudesta kulmasta.
– Meidän perheestä tuli kaksikielinen.
Kuukasjärvi joutui opettelemaan uuden tavan kommunikoida.
– Toimin silloin jääkiekkovalmentajana, ja oivalsin, miten tärkeä osa johtamista, tai ylipäänsä arkista elämää, vuorovaikutus on.
Oivallus sytytti intohimon, joka puolestaan johti Vireakatemian perustamiseen. Kun tietämys lisääntyi, Kuukasjärvi ymmärsi, kuinka vähän vuorovaikutustaitoja ylipäänsä kehitetään.
– Olen viitisentoista vuotta toiminut johtajana urheilupuolella ja nähnyt, että johtamisessa merkittävin asia on se, millä tavalla asiat sanotaan. Sillä on ihan järjettömän iso merkitys. Parhaassa tapauksessa saat motivoitua toisen tekemään sitä juttua yhdessä, Kiekko-Nikkareiden valmennuspäällikkönä Riihimäellä toimiva Kuukasjärvi kertoo.
Hän on sitä mieltä, että vuorovaikutustaitojen puute heikentää sekä yritysten tulosta että hyvinvointia työpaikoilla.
– Hyvän ja huono työilmapiirin erottaa se, millä tavalla työyhteisön sisällä kommunikoidaan. Johtajan vuorovaikutustaidoilla on ihan valtavan iso merkitys siihen, miten sitoutuneita ja motivoituneita työntekijät ovat.
Taitoja voi myös kehittää, vaikkei varsinaista ongelmaa olisikaan.
– Sillä pystytään lisäämään työhyvinvointia ja sitoutumista.
Kuukasjärvi tiivistää, että vuorovaikutus on yhtä kuin tapa puhua, taito kuunnella sekä kyky kohdata ihmisiä.
Kun viittomakieli tuli omaan elämääni mukaan, oivalsin, että on tärkeää, että viestimme kasvoillemme ja käsillämme samoja asioita kuin puhumme.
Äänensävy, äänenkäyttö, toisen kohtaaminen ja kehonkieli taas ovat edellä mainittujen osa-alueita.
– Kun viittomakieli tuli omaan elämääni mukaan, oivalsin, että on tärkeää, että viestimme kasvoillemme ja käsillämme samoja asioita kuin puhumme. Olin jo aikaisemmin elehtinyt paljon käsillä, mutta nyt se on tietoista.
Hyvässä vuorovaikutuksessa puhuja huomioi, kenelle puhuu, missä tilanteessa ja onko paikalla kaksi ihmistä vai enemmän.
– Tavoitteenani on saada ihmiset myös tiedostamaan, miten he puhuvat. Jos et tiedosta täytesanojen käyttöä tai kiroilua, et voi myöskään muuttaa toimintatapaasi.
Taito kuunnella on hänen mielestään vielä tärkeämpi.
– Se linkittyy kykyyn kohdata ihmisiä. Olemme nykypäivänä lähtökohtaisesti tosi huonoja kuuntelijoita. Joko meillä on itsellämme niin paljon asiaa tai sitten meillä on tosi monta ärsykettä ympärillä.
Kysyminen taas on tärkeä osa kuuntelemista.
– Kun opit kuuntelemaan, opit myöskin kysymään asioita, jotka koet tärkeäksi, ja jatkamaan keskustelua.
Myös kehon viestit ovat tärkeitä: silmiin katsominen ja se, ettei kehon viesti ole ristiriidassa puhutun asian kanssa.
– Tietenkään kaikkien kanssa ei aina voi olla samalla kartalla, mutta pitäisi pystyä kohtaamaan jokainen niin, että toinen tuntee tulevansa arvostetuksi.
Miten omia vuorovaitustaitojavoisi sitten kehittää? Kuukasjärvi vinkkaa, että yksi tärkeimmistä asioista on keskittyä kohtaamiseen.
Läsnäoleminen on yksi isoimmista asioista, ja se pätee myös parisuhteeseen.
– Läsnäoleminen on yksi isoimmista asioista, ja se pätee myös parisuhteeseen. Kun keskustelet toisen kanssa, niin keskustele hänen kanssaan. Jo pelkästään puhelin on häiriötekijä.
Myös äänensävy tulee säätää tilanteen ja vastapuolen mukaisesti.
– Me ihmiset olemme hyvin erilaisia. Toiset ovat ekstrovertteja, toiset introvertteja ja useimmat jotain siltä väliltä. Mene samalle tasolle toisen kanssa ja suhteuta äänekäyttösi myös tilan ja tilanteen mukaan.
Toisin kuin yleisesti ajatellaan, ulospäinsuuntautuneet eivät automaattisesti ole sosiaalisesti lahjakkaimpia.
– Sehän ei pidä ollenkaan paikkaansa. Introvertti voi olla sosiaalisesti huomattavasti lahjakkaampi. Kun olen tehnyt videoita Tiktokiin ja Instagramiin, olen saanut palautettua, että introvertti voi olla esimerkiksi taitava johtaja, joka ei turhista puhu, vaan asiasta.
Sosiaaliseksi voi myös oppia.
– Olen introvertti ja itsekin opetellut sosiaaliseksi. Olen opetellut kysymään ja sitä kautta keskustelemaan paremmin. Kun olen harjoitellut äänenkäyttöä, olen alkanut luottaa esiintymiseeni eikä se tunnu enää kiusalliselta. Myös hiljaisuuden kestäminen on osa vuorovaikutusta.
Kuukasjärvi suosittelee vuorovaikutustaitojen harjoittelua etenkin puhujille sekä esiintyjille.
– Lähtökohtaisesti jokainen osaa esiintyä, kun treenaa.
Harri Kuukasjärvellä on kolme lasta. Tänä vuonna 12 täyttävä esikoispoika menetti kuulonsa alle vuoden ikäisenä.
– Pojan kuuroutuminen on pysyvä asia. Kyllä se on muuttanut myös suhtautumista elämänasenteeseen, siihen, miten vastoinkäymisiin suhtautuu ja miten niitä kestää.
Kun vauva syntyi alle kilon painoisena keskosena ja sai lisäksi streptokokin, sairaala tuli perheelle jo alkumetreillä hyvinkin tutuksi.
– Kun toinen lapsi myöhemmin syntyi ja kaikki sujui, ihmettelimme, että ""ai, tällaistakin voi olla"".
Kun poika viimein pitkän sairaalajakson päätteeksi pääsi kotiin, jo kolmen päivän kuluttua hänen vointinsa heikkeni jyrkästi.
– Asuimme silloin Forssassa ja ajoimme kovaa kyytiä Kanta-Hämeen keskussairaalaan. Hoitohuoneessa pojan sydän pysähtyi, Kuukasjärvi kertoo.
Poika onneksi selvisi. Jatkotutkimuksissa Tampereen ylipistollisessa sairaalassa kävi ilmi, että taustalla oli aivokalvontulehdus, joka vei myös kuulon.
– Olihan kuuroutuminen tuon kaiken alun jälkeen iso shokki. Se vei hetkellisesti mielen matalaksi, mutta lopulta olin kiitollinen, että poika on hengissä – että menetettiin vain kuulo.
",news
"Hämeenlinnan uuden kaupunginvaltuuston ensimmäinen kokous pidettiin viime viikon maanantaina Raatihuoneessa.
SDP:nRanjith Kumar Prabhakaranvalittiin odotetusti kaupunginhallituksen puheenjohtajaksi. Ensimmäiseksi varapuheenjohtajaksi nimettiin kokoomuksenKirsi Lehtoja toiseksi varapuheenjohtajaksi perussuomalaistenEmmi Rantanen.
Kaupunginhallituksessa istuvat lisäksiTimo Viitanen,Kristiina LindroosjaAnne Laatikainendemareista,Veli-Antti Silpola,Mika WalkamojaJuho Jokinenkokoomuksesta,Leena Suojalakeskustasta jaMirka Soinikoskivihreistä.
Sivistys-ja hyvinvointilautakunnan puheenjohtajaksi nimettiinHelena Lehkonen(kok.), kaupunkirakennelautakunta johtaaAtte Tarri(kok.), tarkastuslautakuntaaSatu Aaltonen(sd.), keskusvaalilautakuntaa (2025–2029)Leena Tiesmaa(sd.) sekä valtuuston vaalilautakuntaa (2025–2029)Kylli Kylliäinen(sd.).
Nimitystenlisäksi valtuusto päätti myöntää Hämeenlinnan Liikuntahallit oy:lle takauksen 800 000 euron lainaan, jolla rakennetaan uusi tekonurmikenttä Pullerille.
Lisäksi valtuusto hyväksyi SDP:nTimo Viitasenponsiesityksen Iittalassa Nuhalan koulualueen kaavamuutosta koskevaan päätökseen.
Valtuusto edellytti, että Iittalassa järjestettäisiin korvaavia liikuntatiloja pitäjään. Viitasen mukaan asemakaavamuutos mahdollistaa koulun purkamisen, jolloin harraste- ja liikuntatiloja olisi liian vähän.
",news
"Puistokahvit Senioreille kutsuu kaikki ikäihmiset nauttimaan kesästä matalan kynnyksen senioritoiminnan muodossa.
Kanta-Hämeen Muistiyhdistyksen järjestämät kahvittelut alkoivat Hämeenlinnassa viime tiistaina ja jatkuvat aikataulun mukaisesti 11. heinäkuuta asti.
Tiistaisin kahvitellaan Hätilässä ja Rengossa, torstaina taas Iittalassa ja Parolassa. Perjantaisin tapahtuma suuntaa Sibeliuksenpuistoon.
Tarkoituksena on, että tapahtumat olisivat ”rollaattorimatkan päässä kotoa”, eli sijainnit on suunniteltu keskeisille paikoille.
Heinäkuussa puistokahvit levittäytyvät myös muualle Kanta-Hämeeseen.
Tilaisuudet ovat kaikille avoimia ja maksuttomia, ja tarjoavat aktiviteetteja ikäihmisille sekä muistisairautta sairastaville henkilöille.
– Luvassa on toimintakyvyiltään eritasoisille soveltuvaa, aivoterveyttä ja omaa aktiivisuutta vahvistavaa tekemistä, kertoo muistiterveysasiantuntijaTiina Kuopanporttitiedotteessa.
Ikäihmiset voivat tavata toisiaan kahvin äärellä ja osallistua halutessaan ohjelmaan.
Tiedotteen mukaan tarkoituksena on, että tapahtumat olisivat ”rollaattorimatkan päässä kotoa”, eli niiden sijainnit on suunniteltu keskeisille paikoille, asutusalueiden lähelle.
Puistokahvit kehitettiinalunperin Riihimäellä, ja niitä kokeiltiin viime kesänä myös Hämeenlinnassa.
Kanta-Hämeen Muistiyhdistyksen mukaan puistokahvit ovat olleet valtava menestys. Yhdistys loi tapahtuman havaittuaan, että harva kesän tilaisuuksista on suunnattu suoraan ikäihmisille, saati muistisairautta sairastaville henkilöille.
Puistokahvien aikataulu 10.6.–11.7.
Tiistaisin Hätilässä 10–11.30 (Ruutikellarintien, Viipurintien ja Hätilänkadun risteys) ja Rengossa 13.30–15 (Hopearannan huvimaja).
Torstaisin Iittalassa 10–11.30 (Seurakuntatalon vieressä) ja Parolassa 13.30–15 (Meidän lava, Kirjasto).
Perjantaisin Sibeliuksenpuistossa 10–11.30.
Tarkat sijainnit ja aikataulut puistokahveille 15.8. asti löytyvät osoitteesta muistiaina.fi.
",news
"HämeenlinnalainenAnu Hätinenon aktiivinen luontokuvauksen harrastaja sekä henkilökuvien ystävä. Hänen valokuviaan on juuri nyt esillä myös Hämeenlinnan pääkirjastossa.
Hätinen palasi takaisin kotikaupunkiinsa vuonna 2002 asuttuaan vuosia muualla.
– Olen syntyperäinen hämeenlinnalainen ja ylpeä siitä. Paikalliset maisemat inspiroivat minua edelleen joka päivä.
Hätinen onharrastanut valokuvausta vuodesta 2011 ja osallistunut useisiin koulutuksiin sekä yhteisnäyttelyihin. Jäätyään elokuussa 2023 eläkkeelle työterveyslääkärin työstään hän on omistautunut valokuvaukselle lähes päätoimisesti.
– Lapsuudessa olin innokas piirtäjä, ja kun suvussa oli taiteilijoita, ajattelin, että minustakin tulee sen alan ihminen. Piirsin etenkin ihmisiä, valokuvaaja muistelee.
Lopulta Hätinen valitsi kuitenkin lääketieteen, mutta visuaalisuus on silti aina kiehtonut häntä.
– Isälläni oli järjestelmäkamera ja muistan jo lapsena ihailleeni isän vanhoja mustavalkokuvia.
Hätinen kertoo, että valokuvat olleet hänelle tärkeitä kaikissa elämänvaiheissa, mutta opintojen, työn ja perheen takia kiinnostus jäi vuosiksi taka-alalle. Jalkaleikkaus vuonna 2011 ja sitä seurannut kuuden viikon sairausloma muutti tilanteen.
– Pahimmista leikkauskivuista selvittyäni tempaisin ja ostin oman järjestelmäkameran. Toipilasaikana minulla oli vihdoin aikaa perehtyä kameran tekniseen puoleen. Sen jälkeen minulla on ollut melkein aina kamera matkassa.
Visuaalisuuden lisäksi Hätinen kokee olevansa optimistinen ja herkästi innostuva.
– Valokuvaaminen on itselleni sopivaa luovaa toimintaa. Kuvaaminen vaatii keskittymistä ja kuvatessa yleensä kaikki muu unohtuu.
Hätinen onopiskellut valokuvausta ja kuvankäsittelyä erilaisilla kursseilla, viimeisimpänä luontokuvausta Otavan opistossa 2023–24. Muun muassa Kuhmon karhukuvat ovat kyseisen kurssin satoa.
– Elinikäinen oppiminen innostaa minua. Kun näin Otavan opiston mainoksen, laitoin paperit vetämään ja pääsin mukaan kurssille. Meitä oli toistakymmentä opiskelijaa. Opiskeluvuosi oli aivan mahtava.
Myös samanhenkinen yhteisö on tärkeä. Hätinen on sekä Hämeenlinnan Kameraseuran, Kameraseura Mielikuvan, Suomen Kameraseurojen Liitto ry:n että Suomen Luonnonvalokuvaajat ry:n jäsen. Hänet on myös palkittu kahdesti Hämeenlinnan Kameraseuran vuoden kuvaajana.
– Hämeenlinnalainen harrastajavalokuvaajaElisa Puttion ollut minulle tärkeä tuki ja tsemppari. Kuvaaminen ja kuvien analysointiAnne TammisenVanajaveden opiston valokuvaustyöpajoissa yhdessä muiden kurssilaisten kanssa on ollut myös mielenkiintoista.
Hätinen julkaiseekuviaan Instagramissa tunnuksella @anuhatinen. Monet kuvista on otettu tutuissa luontokohteissa.
– Minulla on vahva luontosuhde. Hämeenlinnassa luonto on lähellä ja helposti tavoitettavissa.
Kuvissa näkyy myös hänen kiinnostuksensa ihmisiin ja ihmisyyteen sekä kotikaupunkiin ja sen pöhinään.
Hätinen on muun muassa valokuvannut Hämeenlinnan Keskiaikayhdistyksen jäseniä ja Hämeen Keskiaikafestivaalien kävijöitä rooliasuissaan. Kuvista syntyi vuonna 2020 näyttelyAikamatkaajat.
– Keskiaikafestivaalilla on visuaalisesti kiinnostavaa nähdä ihmisiä hienoissa vaatteissa. Siellä monet tulevat mielellään kuvattavaksi.
Lisäksi Hätinenon toteuttanut kaksi valokuvausprojektia, joissa lähiluonto sekä kiinnostus ihmisiin yhdistyvät.
Viime syksynä alkanut seurantadokumentti Hämeenlinnan Hirsimäen päiväkodin esiopetuksen Metsänhaltijat -ryhmän touhuista lähiluonnossa päättyi toukokuussa.
– Lasten esiopetus tapahtui ulkona luonto-olosuhteissa. Kuvasin aitoja tilanteita puuttumatta ryhmän toimintaan.
Päiväkodin väelle ja lasten vanhemmille projektin valokuvia on esillä Hirsimäen päiväkodissa nyt kesäkuussa ja muulle yleisölle avoin valokuvanäyttely tulee Hämeenlinnan pääkirjastoon 20.1.–15.2.2026.
Viime kesänvalokuvausprojekti Hämeenlinnan Seudun Kalevalaiset Naiset ry:lle on samalla Otavan opiston lopputyö.
Viiden päivän aikana yhteensä toistakymmentä yhdistyksen vapaaehtoista poseerasi kansallispukujen kanssa Hämeen maisemissa.
– Paikat olivat minulle tärkeitä. Kuvasimme Kärmeskalliolla, Sibeliuksen metsässä, Rengonraitilla, Linnanpuistossa ja linnan ympäristössä sekä Lehijärvellä Sattulan kylässä.
Projektin tuotoksena syntyi yhdistyksen vuosikalenteri 2025 sekä valokuvanäyttelyAarteet – Valokuvia Suomen luonnosta ja kansallispuvuista, joka on parhaillaan esillä pääkirjastossa.
– Valokuvausprojektien aikana minulle ovat tuottaneet iloa yhdessä tekeminen ja oppiminen sekä innostuneet, taitavat ja aktiiviset ihmiset ympärilläni.
Aarteet – Valokuvia Suomen luonnosta ja kansallispuvuista on esillä Hämeenlinnan pääkirjastossa (Lukiokatu 2) 10.–29.6.
",news
"TaiteilijaNina MakkonenpitääHauho-nimisen taidenäyttelyn Mikonheikin Aittakahvilassa. Näyttely on avoinna 14.6.–3.8.
Esillä on kokoelma hyväntuulisia teoksia, joissa kylän elämä saa värikkään ja hauskan käsittelyn.
– Näyttelyssä kohtaavat maalaismaisemat, kesäkylän elämänilo ja ripaus paikallishistoriallista huumoria, Makkonen kertoo tiedotteessa.
Teoksissa esiintyymonia tuttuja hahmoja ja rakennuksia Hauholta.
Niistä voi löytää myös muun muassa koiria vaanivia kissoja tai naapureita ikkunoissa. Lehmäaiheita on myös paljon.
– En halua tallentaa tarkkaa todellisuutta, vaan tunteen siitä, että kaikki on mahdollista, hän selittää.
Nykyisin Tampereellaasuva Makkonen on Hauhon kesäasukas, ja historiasta kiinnostuneena hän on tutustunut myös alueen paikallishistoriaan.
Nämä näkökulmat ovat vahvasti esillä näyttelyn töissä.
Mikonheikissä näyttelyn järjestelyistä vastaava kulttuuriyrittäjäPete Vuoriopohtii tiedotteessa Hauhon pitkiä yhteisöllisyyden ja kulttuurin perinteitä.
– Tämä näyttely istuu siihen täydellisesti, hän kommentoi.
Hauhon Vanhalla Raitilla sijaitseva kahvila on rakennettu vuonna 1894.
Se on tärkeä osa alueen kulttuurimiljöötä.
Näyttely on avoinna kahvilan aukioloaikojen mukaisesti, ja tarjolla on myös kahvilan antimia.
– Mikonheikki on ylpeä saadessaan toimia näyttelyn kotina. Tämä tuo esiin Hauhon rikkaan sielunmaiseman, kommentoiPekka Rantio,toinen Mikonheikin isännistä.
Näyttelyyn on vapaa sisäänpääsy.
Hauho-taidenäyttely
On avoinna Mikonheikin Aittakahvilassa (Vanharaitti 14, Hauho) 14.6.–3.8.
Näyttelyssä voi vierailla kahvilan aukioloaikojen mukaisesti
14.6. klo 10–14
27.6. klo 10–14
heinäkuun lauantait klo 10–14
",news
"YrittäjäAnita Penttinenaikoo lopettaa kirpputori Kirppulinnan toiminnan.
– Olen sopinut itseni kanssa, että pidän tätä kesän loppuun saakka. Mietin lopettamista jo viime talvena, mutta en silloin raaskinut. Pääsiäisen tienoilla päätin, että nyt tai ei koskaan.
Penttinen kertoo jääneensä eläkkeelle jo ""sata vuotta sitten"".
– Tämä on ollut minun harrastukseni.
Hän aikoo jatkaa toimintaa täysillä ainakin heinäkuun puoleen väliin saakka.
– Sitten laitetaan irtaimisto myyntiin, kaikki myydään pois. Tokihan minä myyn myös yritystoiminnan, jos joku on halukas ostamaan. Tämähän on oikein oivallinen paikka.
JoensuulaislähtöinenPenttinen on asunut Hämeenlinnassa 18-vuotiaasta asti. Ennen Kirppulinnaa hän työskenteli yli neljäkymmentä vuotta ravintola-alalla.
– Mietin, että eikö olisi mitään muuta, mitä voisin kokeilla, kun näin lehdessä, että Tampereella olisi kirppis myytävänä.
Kirpputorin pitäminen edellytti kassakoneen ja kirppisohjelman käyttöä. Tyttären rohkaisemana Penttinen päätti tarttua tilaisuuteen.
– Olin ollut ravintolassa keittiön puolella, eikä minulla ollut kassatyöskentelystä mitään kokemusta, mutta tässä ollaan. Sain edelliseltä yrittäjältä hyviä neuvoja. Kyllä alkuun jännitti, mutta ajattelin, että kokeillaan, ja tässä on nyt kokeiltu kirpputorin pitämistä 15 vuotta, mielestäni se on yhdelle ihmiselle ihan kiitettävä saavutus, hän tuumaa.
Kirppulinna avautuiensi alkuun Saaristenkadulle vuosien 2010–11 vaihteessa.
– TV-Sävel oli siinä alapuolella ja ylhäällä oli iso tila, jonka remontoin täysin.
Tässä on nyt kokeiltu kirpputorin pitämistä 15 vuotta, mielestäni se on yhdelle ihmiselle ihan kiitettävä saavutus.
Kirpputori ehti olla siellä kaksi vuotta, kunnes Goodmania alettiin rakentaa.
– Olisimme mielellämme jatkaneet siinä vaikka kuinka kauan, mutta vuokrat nousivat pilviin.
Ensin Penttinen ajatteli lopettavansa koko homman, mutta päätti kuitenkin vielä kokeilla. Sopiva paikka löytyi Palokunnankadulta.
– Tässä on nyt oltu viimeiset 12 vuotta.
Palokunnankadunliiketila näyttää ulospäin pieneltä, mutta sisätila osoittautuu yllättävän suureksi.
– Moni hämmästelee, että tämä jatkuukin pitkälle.
Kirpputorilla on ollut usein opiskelijoita harjoittelemassa. Heille yrittäjä on tähdentänyt kahta asiaa:
– Meillä on vaitiolovelvollisuus, ja asiakas on sinun työnantajasi – näin se pitää miettiä, hän painottaa.
Penttinen arvelee, että eniten hän jää kaipaamaan asiakkaita, joita on tullut ympäri Suomea.
– Monet lähtiessään vakuuttavat, että tulevat uudestaan, ja he myös tulevat oikeasti. Se on ollut tämän suola.
Penttisen mukaanHämeenlinnan maine kirppiskaupunkina on pelkästään hyvä asia.
– Nimenomaan Helsingistä tullaan tänne. Siellä on kalliimpaa ihan selkeästi, ja helsinkiläiset kehuvat yleisesti Hämeenlinnan kirpputoreja.
Vallitseva taloustilanne on kuitenkin kiristänyt kukkaronnyörejä.
– Kun aloitimme Saaristenkadulla, sehän oli oikeaa kulta-aikaa. Jos tänään menee satasen taulu, niin silloin meni kolmensadan tauluja.
Kuluttajat ovat tulleet myös hintatietoisemmiksi.
– Nyt mietitään, saisiko puolentoista euron tuotteesta vielä alennusta, että pikkuisen ajat ovat muuttuneet, hän vertaa.
Penttinen ilmoittilopettamisaikeistaan vuokranantajalleen eli taloyhtiölle jo pääsiäisen aikaan.
– Vuokranantajalle annan täydet plussat. Korona-aikanakin meidät yrittäjät huomioitiin, hän kiittelee.
Myös sijainti viihtyisässä miljöössä saa kiitosta.
– Tämä Palokunnankatuhan on parempi kuin Reska, ja aurinkoisempi.
Vielä hän ei tiedä, miten aikoo jatkossa päivänsä käyttää.
– Se on hyvä juttu, että nyt pääsen jumpalle ja uimahalliin keskipäivällä. Kesät menevät torilla kahvitellessa, mutta talvella minun täytyy varmaan ottaa joka päivä fillari ja tulla kaupungille ikään kuin töihin, satoi tai paistoi.
Päällimmäisenä jää mieleen haikeus.
– Ja asiakkaat. Tuli tunne, että petän heidät, ja siksi haluan, että kaikki saavat tietää tästä yhtä aikaa. Olen ihan älyttömästi tykännyt tästä.
",news
"Lauantaina 31.5. oli monessa perheessä suuri päivä, kun uudet ylioppilaat saivat viimein painaa valkolakit päähänsä. Karkkilan lukiosta valmistui tänä keväänä 48 uutta ylioppilasta. Ylioppilaat saapuivat Karkkilan liikuntahalliinJean Sibeliuksensävelten saattelemana, jonka jälkeen vuorossa olivat Suvivirsi sekä lukiolaisten Kesästä-potpuri.
50 vuotta sitten vuonna 1975 Karkkilassa valmistuneiden riemuylioppilaiden tervehdyksen lausuiVirpi Olin.
– Meistä valkolakin suoritti 54 opiskelijaa. Heistä olemme tänään saaneet kasaan 37. 50 vuotta on kulunut kuin siivillä ja paljon on muuttunut kouluissa. Meillä ei ollut käytössämme tietokoneita tai kännyköitä. Meidän valmistujaisvuotenamme kevät oli aikaisessa. Lakkiaispäivän sää oli kuitenkin viileä ja sateinen. Lumikuurokin saatiin, Olin muisteli.
Riemuylioppilaanpuheen jälkeen kuultiin lukiolaisten Hammered in Högfors -bändin esitys, jonka jälkeen oli rehtoriOssi Kokkosenpuheenvuoro. Hän totesi, ettei ylioppilaiden eteneminen opinnoissaan ollut aina päättäväistä marssia, vaan välillä se tapahtui rauhallisessa tahdissa ja viipyillen.
– Opintojen aikana olette kuitenkin uskaltaneet olla aidosti omia itsejänne ja olette tuoneet väriä ja uusia tuulia lukion arkeen. Tänään tunnelma onkin juhlallinen, kun olette päässeet tavoitteeseenne, jokainen hieman omaa yksilöllistä reittiänne. Kiitos siis teille ja kiitos myös henkilökunnalle.
Erityiskiitoksen Kokkonen lausui yli 30 vuoden uran Karkkilan lukiossa tehneelle, muun muassa uskontoa ja elämänkatsomustietoa opettaneelleRiitta Huoviselle, joka siirtyi eläkkeelle. Seuraavaksi vuorossa olivat ylioppilaaksi julistaminen sekä perinteinen Gaudeamus igitur -laulu.
Ylioppilaidenpuheenvuoron pitiNea Wielert, joka totesi, että jokainen valkolakin saanut saa olla ylpeä itsestään.
– Opintojen päättyminen on sekä haikeaa että ihanaa. Opiskelu ei ollut aina helppoa tai tuntunut mielekkäältä. Kolme vuotta sitten saavuimme lukioon tyhjien laukkujen kanssa. Nyt ne ovat täyttyneet muistoista, kokemuksista ja uusista ystävyyssuhteista. Yhdessä on tanssittu Wanhojen tansseja ja pähkäilty kokeiden parissa. Ylioppilaskirjoitukset tuntuivat aluksi ylitsepääsemättömiltä, mutta niistä selvittiin.
Lopuksi kuultiin vielä ylioppilaiden musiikkitervehdys sekä Maamme-laulu, jonka jälkeen omaiset pääsivät onnittelemaan tuoreita ylioppilaita.
Karkkilanlukion uudet ylioppilaat ovat Ahomäki Ville-Paavo, Alén Alisa, Arvila Oliver, Eronen Jooa, Grönholm Ida, Gürkan Havin, Hakonen Anne, Halme Alisa, Halttunen Pihla, Heinevaara Susanna, Heinonen Helmi, Iso-Heiniemi Miska, Jalonen Viljami, Jalovaara Joonas, Jauhiainen Mirde, Kaunisto Josefiina, Kaunisto Vilma, Keskilammi Roope, Koukkunen Nella, Lahti Aino, Laine Samppa, Laitinen Lila, Laitonen Aleksi, Lamberg Petra, Lamminmäki Olli, Lappalainen Ida, Lehtinen Jaakko, Lehtinen Nicolas, Lukkarinen Peppi, Martikainen Jaakko, Meriläinen Väinö, Merinen Meea, Nikander Niilo, Nyberg Davan, Oliviero Cecilia, Palomäki Ria, Pekkilä Jimi, Ruuskanen Mimmi, Sainio Otso, Savolainen Atte, Suominen Nooa, Taivainen Taru, Torjama Jami, Tuomola Kim, Vaattovaara Milena, Vendelin Luukas, Virmelä Jessica ja Wielert Nea.
",news
"Karkkilan liikunta- ja ulkoilupaikoilla on kesä-heinäkuun aikana esiintynyt runsaasti ilkivaltaa ja vahingontekoja. Osa teoista on ollut kiusantekoa, mutta osa aiheuttaa kaupungille konkreettisia kustannuksia ja ylimääräistä työtä. Kaupunki kertoo tihutöistä tiedotteessaan.
Tapauksia on ollut useita – esimerkiksi Miljoonamontun ulkorakennuksen lasit on rikottu ja Asemansuon hallin ovea on yritetty murtaa. Pyhäjärven rannalta roskakori on siirretty keskelle rantaa ja sisällöt levitelty ympäriinsä. Myös Lautlammen kodan polttopuut on levitetty pitkin maastoa.
Samoin Harjulla ja Toivikkeen majalla on havaittu ilkivaltaa.
Kaupunkimuistuttaa, että tällainen toiminta ei ole harmitonta. Se vie resursseja pois kaupungin muusta toiminnasta ja heikentää kaikkien yhteistä viihtyvyyttä.
Jos ilkivaltaa tai muuta epäasiallista toimintaa havaitaan, siitä kehotetaan ilmoittamaan kaupungille tai suoraan poliisille, jos kyse on rikollisesta teosta.
Kaupungille voit ilmoittaa numeroon: 16. heinäkuuta saakka arkena numeroon 044 467 5488; 17.–25. heinäkuuta arkena numeroon 044 767 4897 ja 28. heinäkuuta–1. elokuuta arkena numeroon 044 467 5522. Viikonloppuna ja virka-ajan ulkopuolella ilmivallasta voi ilmoittaa numeroon 0500 211 080.
",news
"Moni luonnonystävä on pannut merkille sen, että takavuosien tutut pihalinnut ovat kadonneet maisemasta lähes jäljettömiin. Ilmiö on tuttu karkkilalaiselleMarko Teivoselle, joka toimii Luoteis-Uudenmaan Lintutieteellinen Yhdistys Apla ry:n sihteerinä.
Apla on Karkkilan ja Vihdin alueiden riippumaton lintuyhdistys, jonka pääaiheina on linnuston suojelu ja tutkimus. Teivonen itse on seurannut lintujen elämää 12-vuotiaasta saakka eli vuodesta 1973 alkaen.
– Kyllä monet lintulajit ovat harvinaistuneet tuntuvasti. Kun vielä kymmenen vuotta sitten esimerkiksi varpusia näkyi joka puolella Karkkilaa, nyt sitä ei tapaa juuri mistään. Pikkuvarpuset ovat tulleet tavallisten varpusten tilalle, Teivonen kertoo.
Karkkilan linja-autoaseman vieressä tosin on Teivosen mukaan alue, jossa oleilee säännöllisesti noin 20–30 varpusen parvi.
Varpustenohella myös kiurujen ja kottaraisten lukumäärät ovat Karkkilassa romahtaneet.
– Syynä siihen on nykyinen tehomaatalous, Teivonen painottaa.
Hänen havaintonsa ovat linjassa myös muualla Suomessa tapahtuneen kehityskulun kanssa. Helsingin yliopiston Luonnontieteellinen keskusmuseo kertoo, että perinteisten maatalousympäristöjen lajeista esimerkiksi kuoveja on havaittu nyt vähemmän kuin koskaan ennen.
Hyvin niukkoja ovat myös harakka-, kivitasku- ja tervapääskykannat.
Teivonen on seurannut Karkkilan ja Vihdin linnustoa vuosien ajan. Hän osallistuu säännöllisesti talvilintulaskentoihin, joita lintutieteelliset yhdistykset järjestävät nykyisin kolme kertaa vuodessa.
– Kun vanhat metsät katoavat, silloin ei myöskään esimerkiksi hömö- tai töyhtötiaisia näy juuri missään, Teivonen toteaa.
Uusialintulajeja kuitenkin ilmaantuu myös Karkkilaan. Salimäessä on jo havaittu harmaahaikara – Vihdissä puolestaan jalohaikara yritti pesintää, mutta se epäonnistui ahdistelevan kotkan vuoksi.
– Mustarastaita näkyy lähes kaikkialla ja naakkoja kokoontuu Karkkilassa yhteen satapäisiksi parviksi. Virtavästäräkki on nähty Massakoskella. Karkkilan ja Vihdin alueelta siitä on jo kolme havaintoa, Teivonen laskee.
Virtavästäräkki on Suomessa itäinen uudistulokas, sillä Pohjois-Suomen itäosissa on havaittu muutama kymmenen pesivää paria. Se viihtyy kirkasvetisten jokien rannoilla, erityisesti koskipaikoilla.
Mustarastas on sekin melko uusi tulokas Karkkilassa. Vielä 1900-luvun alussa se olivarsin harvinanen lintu, joka esiintyi vain Etelä-Suomen rehevimmissä lehdoissa.
Runsastuvatlintulajit eivät ole elinympäristövaatimuksiltaan tiukkoja, vaan ne menestyvät monenlaisissa ympäristöissä. Ne myös hyötyvät ilmastonmuutoksesta.
Leuto talvi oli eduksi joillekin Suomessa ja lähialueilla talvehtiville lajeille. Laskennoissa havaittiinkin selkeästi viime vuotta runsaammin muun muassa hippiäisiä ja puukiipijöitä. Myös peukaloisia ja tiltaltteja voi havaita paljon aiempaa useammin.
Viime vuonna Suomessa havaittiin neljä uutta lintulajia: tummajunkko, eskimohanhi, kultakulmasirkku ja idänmehiläishaukka. Nämä antavat vielä odottaa havaintoja Karkkilasta.
",news
"Karkkilan kotiseutuyhdistys järjestää lauantaina 9. elokuuta kesäretken Tuusulassa sijaitsevalle Kellokosken ruukkialueelle, jonka juuret ulottuvat 1700-luvun loppupuolelle. Retken aikana tutustutaan paitsi alueen viehättävään miljööseen myös ruukin historialliseen museoon ja tehdastuotantoon.
Ruukki perustettiin vuonna 1795, ja se tunnettiin pitkään erityisesti metalliteollisuudestaan. Ruukissa on vuosien varrella valmistettu muun muassa nauloja, maataloustyökaluja, metalliastioita, rakennusheloja, keittiöastioita ja -välineitä sekä myöhemmin terveydenhuollon instrumentteja.
Ruukki vaikutti vahvasti koko kyläyhteisön kehitykseen, ja tehdastoiminta oli pitkään elinvoimaisen kylän keskus.
Kellokoskenruukki kuuluu valtakunnalliseen teollisuusperintöreitteihin. Teollisuusperintöreitti tarkoittaa matkailu- ja kulttuurireittiä, joka yhdistää historiallisesti merkittäviä teollisuuskohteita – kuten vanhoja ruukkeja, tehtaita, työväenasuntoja ja voimalaitoksia — korostaen alueen teollista historiaa, työväenkulttuuria ja yhteiskunnallista kehitystä. Teollisuusperintöreiteiltä löytyy kiehtovia museoita ja Suomen historian 1600-luvulta aina nykypäivään asti.
Tähän reittiryhmään kuulu 29 perinteistä teollisuuskohdetta Suomessa. Uudenmaan reittiin kuuluvat Kellokosken lisäksi Högforsin, Fiskarsin, Billnäsin, Mustion, Fagervikin ja Strömforsin ruukit.
Retkenkohokohtiin kuuluu vierailu Kellokosken ruukkimuseossa, joka esittelee alueen ja kyläyhteisön historiaa aidossa, vanhassa tehdasmiljöössä kosken partaalla. Museon perusnäyttely tarjoaa kattavan katsauksen Kellokosken tehdastoimintaan.
Esillä on lukuisia tehtaalla valmistettuja metallituotteita, historiallisia esineitä sekä valokuvia, jotka valottavat ruukin ja kylän kehitystä. Lisäksi museossa järjestetään vuosittain vaihtuvia teemanäyttelyitä, jotka syventävät ruukin tarinaa eri näkökulmista.
Nyt teemanäyttelyn aiheena onMainos on valttia – Kellokosken tehtaan mainoksia ja tuoteluetteloita. Museon toimintaa tukee Kellokosken ruukin tehdasmuseon ystävät ry.
Museovierailun lisäksi retkeläiset pääsevät nauttimaan lounaan ruukkialueella, jonka tarjoilee kahvila-ravintola Kinuskilla. Lounaan jälkeen jää vielä aikaa tutustua alueen pieniin putiikkeihin, käsityömyymälöihin ja kirpputoriin.
Kotimatkallapysähdytään Hyvinkään Kaukasissa, entisessä tehdaskylässä, sekä tutustutaan Middle of Nowhere -ITE-taidenäyttelyyn, jossa on esillä itseoppineiden taiteilijoiden teoksia. Näyttelyssä nähdään myös karkkilalaisenAhti Tyysterinomintakeisia taideluomuksia.
Retken hinta on 65 euroa osallistujaa kohti. Hintaan sisältyvät bussikuljetukset, sisäänpääsyt ja opastus Kellokosken museossa, lounas ravintola Kinuskilla sekä pääsylippu taidenäyttelyyn.
Sitovat ilmoittautumiset tulee tehdä perjantaihin 25. heinäkuuta mennessäTapani Valosellesähköpostitse tapani.valonen@gmail.com tai puhelimitse 040 553 1159.
Lähtö tapahtuu Karkkilan torilta aamulla kello 10.00 ja paluu alkuillasta.
",news
"Ranskalaiset sävelet valtaavat Karkkilan kirkon ensi sunnuntaina pidettävässä messussa: ranskalaista messua – la messe en francais – vietetään Ranskan kansallispäivän aattona.
Virsikirjasta löytyy useita ranskalaisia sävelmiä ja niitä lauletaan messussa. Kirkossa kuullaan myös Jumalan sanaa ranskaksi luettuna.
– Esimerkiksi virsienSun haltuus rakas isänijaVaiti kaikki palvokaammesävelmät ovat peräisin Ranskasta, kertoo Karkkilan seurakunnan kanttoriHannakaisa Nyrönen.
Messun aikana Nyrönen laulaaÉdith Piafintunnetuksi tekemän kappaleenHymne à l’amour.Lisäksi kuullaan Eurovision laulukilpailujen tunnussävelmänäkin tunnettuTe Deum, jonkaMarc-Antoine Charpentiersävelsi Pariisissa 1600-luvun loppupuolella.
Todennäköisestiensimmäistä kertaa kautta aikojen Karkkilan kirkossa kajahtaa messun päätteeksiMarseljeesi.Marseljeesi syntyi Ranskan vallankumouksen pyörteissä 1792 ja se hyväksyttiin Ranskan kansallislauluksi kolme vuotta myöhemmin.
Napoleonin aikana Marseljeesi kiellettiin liian kumouksellisena, mutta uudelleen siitä tuli maan kansallislaulu vuonna 1870. Myös nouseva työväenliike omaksui tarttuvan Marseljeesin laulustoonsa. Tekstiä muutettiin vastaamaan paremmin luokkataistelun tarpeita.
– Marseljeesi liittyy kirkon historiaan sillä tavoin, että Ranskan vallankumouksen aikana säilyttivät henkensä ne urkurit, jotka osasivat soittaa sen kirkon uruilla, Nyrönen kertoo.
Ranskalainen teema jatkuu kirkonmenojen jälkeen kellotapulilla, jossa tarjolla on kirkkokahvit croissantin kera.
Ranskalainenmessu on osa teemamessujen sarjaa, joka jatkuu Karkkilan kirkossa loppukesästä alkaen. Elokuussa on vuorossa hylättyjen virsien messu. Sen kuluessa kirkkokansa pääsee laulamaan virsiä, jotka on jo virsikirjasta poistettu tai joita ei ole kirjankansien väliin koskaan hyväksytty.
Lokakuussa kirkossa puolestaan kajahtavat ruotsalaisenLina Sandellinkirjoittamat hengelliset laulut. Luterilaisen kirkon virsikirjassa on kaikkiaan kuusi Sandellin kirjoittamaa virttä. Häntä pidetään Pohjoismaiden tuotteliaimpana hengellisten laulutekstien kirjoittajana.
Sandellin käsialaa ovat muun muassaPäivä vain ja hetki kerrallansasekäJoka aamu on armo uus.
La messe en francais – ranskalainen messu Karkkilan kirkossa 13. heinäkuuta kello 10.
",news
"Cadillac-autojen harrastajat kokoontuvat viikonvaihteessa sankoin joukoin Karkkilaan. Kyseessä on Cadillac Club of Finland ry:n kesäpäivät, jotka järjestetään nyt Karkkilassa ensimmäisen kerran.
– Mukaan on tulossa tuollaiset 25–30 autoa ympäri Suomen. Autoista valtaosa on 1940–1960-luvuilta, koska ne olivat Cadillacien kultaiset vuodet, kertoo karkkilalainen Cadillac-harrastajaPertti Toikka.
Toikalla näitä autokaunottaria on peräti viisi, joista yksi on todellinen harvinaisuus: Cadillac Hearse vuodelta 1963.
– Näitä on valmistettu aikoinaan vain kymmenen kappaletta ja Euroopassa tämä on ainoa, Toikka kertoo.
Auto toimi aikoinaan Yhdysvalloissa ambulanssina. Auto on herättänyt huomiota myös lukuisissa American Car Show -tapahtumissa. Toinen Cadillac on puolestaan tullut tutuksi Cinema Laika -dokumenttielokuvasta vuonna 2023.
Kesäpäiviä vietetäänTehtaan Hotellilla perjantaista sunnuntaihin. Varsinainen tapahtumapäivä on lauantai 12. heinäkuuta, jolloin Cadillacit kokoontuvat cruisingia varten.
Näyttävä ajelu käynnistyy kello 13: aluksi kierretään Karkkilan tori, sieltä suunnataan Marttilan kautta Portaaseen ja sieltä Räyskälän lentokentälle. Paluu Ala-Emalille tapahtuu arviolta kello 15.30–16.00.
Iltabileet järjestetään Uunisaunalla, missä musiikista pitää huolen Primer Kings -yhtye.
– Ajelu sujuu varmasti mukavissa merkeissä, koska Cadillac on todella miellyttävä ajaa. Sen kyydissä on kuin sohvalla istuisi, koska kyyti on löysän jousituksen vuoksi pehmeää ja keinuvaa, Toikka kertoo.
Cadillac Club of Finland on perustettu 1977 ja rekisteröity 1989. CCOF:lla on koko maassa kuutisensataa jäsentä. Jäsenten autot ovat väliltä 1907–2023, mutta viime vuosina etenkin uudemmat Cadillacit ovat kasvattaneet suosiotaan.
",news
"Karkkilan ja Vihdin yhteisen riistanhoitoyhdistyksen alueelle on myönnetty tulevalle syksylle 117 hirven, 1 035 valkohäntäpeuran ja 21 kuusipeuran pyyntilupaa. Valkohäntäpeuralupien määrä on poikkeuksellisen korkea ja kertoo alueen tiheästä peurakannasta.
Uudenmaan riistakeskuksen mukaan koko maakunnassa hirvieläinten pyyntilupia myönnettiin tänä vuonna hieman enemmän kuin viime vuonna, mutta valkohäntäpeurojen lupamäärä laski keskimäärin noin 15 prosenttia.
Vihdin ja Karkkilan alue kuuluu kuitenkin poikkeuksiin, sillä valkohäntäpeuralupia myönnettiin runsaasti.
Läntisellä Uudellamaalla peurakantaa pyritään monin paikoin hillitsemään, ja valtaosa pyyntiluvista onkin myönnetty juuri tälle alueelle. Kannanhallinnan tavoitteena on säilyttää elinvoimainen, mutta hallittu hirvieläinkanta.
Yhdellä pyyntiluvalla saa yleensä kaataa yhden aikuisen eläimen tai kaksi vasaa.
",news
"Karkkilan keskustassa on parhaillaan myytävänä kokonainen kerrostalo. Kyseessä on Turuntie 4:n tontille vuonna 1951 valmistunut kolmikerroksinen talo, jossa on katutasossa neljä liikehuoneistoa sekä toisessa ja kolmannessa kerroksessa kahdeksan asuinhuoneistoa. Pinta-alaa on yhteensä 947 neliötä.
Alkukeväästä myyntiin tullut taloa välittää Huoneistokeskus Oy. Talon tiedot kuvineen löytyvät muun muassa Etuovi.comin ja Oikotie.fi:n sivustoilta.
– Onhan tämä melko harvinainen kohde Karkkilassa. Itse muistan vuosien varrelta vain muutamia muita tapauksia, joissa myydään samalla kertaa koko talo, kertoo kiinteistönvälittäjäSeppo Väli-KlemeläHuoneistokeskuksesta.
Väli-Klemelänmukaan aiemmin on myyty Toivikkeella sijaitsevaa Helvarin taloa joskus 1990-luvun lopulla. Samoin Valtatiellä sijaitsevaa kerrostaloa myytiin reilut puolenkymmentä vuotta sitten.
– Kiinnostuneita tästä Turuntien talosta oli kyllä alussa, mutta nyt heitä on ollut niukemmin. Kaupanteon vauhdittamiseksi omistaja pyytää talosta nyt 100 000 euroa alkuperäistä vähemmän. Alkuperäinen hinta oli 590 000 euroa, mutta nyt kaupat syntyisivät 490 000 eurolla.
Kohde on remontoitu perusteellisesti vuonna 2006, eikä suuria remontteja ole nyt näköpiirissä.
– Olen kyllä toiveikas sen suhteen, että talo saadaan myytyä vielä tämän vuoden puolella, Väli-Klemelä arvioi.
Talon asuinhuoneistoista kaksi on tällä hetkellä tyhjillään.
Vastaavienkohteiden tultua kaupan toisinaan halutaan ostaa talosta esimerkiksi vain muutamia asuntoja. Nyt sellainen ei toteudu, sillä koko talo myydään yhtenä kokonaisuutena.
Kun kaupat aikanaan tehdään, asukkaiden ja yrittäjien ei Väli-Klemelän mukaan tarvitse olla huolissaan, etteikö vuokrasopimuksia jatkettaisi.
Tämä kohde on tällä hetkellä pinta-alaltaan Karkkilan suurin myytävä asuintalo. Seuraavaksi suurimmat sijaitsevat Vattolassa, Järvenpäässä ja Värjärinkadulla.
Ne ovat 4–6:n huoneen omakotitaloja, joilla on pinta-alaa 240–385 neliötä. Hintapyyntö näistä kohteista vaihtelee 198 000 euron ja 235 000 euron välillä.
",news
"Takapiha Karkkilassa huokuu rauhaa. Grilli sihahtaa kesäisessä auringossa.Tapio Meskanenistuu tuolissaan Huhtimonkadulla eläkeläiskortti kädessään: hymy herkässä ja mieli tyyntyneenä.
Pitkä ja monivivahteinen työura on päättynyt.
– Uusi vaihe elämässäni on alkanut. Nyt saa tehdä vain sitä, mikä tuntuu hyvältä – tai olla tekemättä mitään, Meskanen toteaa iloisesti.
Tapio Meskasenelämään on mahtunut huimia käänteitä. Hän ehti työskennellä muun muassa puolustusvoimissa, Suomen telehallinnossa, HPY:llä ja Radiolinjalla verkkosuunnittelijana niin Suomessa kuin Virossa. Thaimaassa hän työskenteli Nokian johtotehtävissä, vastaten verkkojen huollosta ja optimoinnista.
Viiden vuoden ulkomaankomennuksen jälkeen Meskanen siirtyi Suomen Nokian globaaliin yksikköön käytön hallinnan konsultiksi. Matkat ympäri maailmaa veivät lopulta veronsa: 2. kesäkuuta 2007 Meskanen sai sydänkohtauksen. Työmatka Moskovasta oli päättynyt vain päivää aiemmin.
– Se oli pysäyttävä hetki. Aloin miettiä, mitä elämältä oikeasti haluan.
Yksi uranhuippuhetkistä oli, kun Radiolinja avasi GSM-verkkonsa juhlallisesti Helsingin Kaisaniemen puistossa 1. heinäkuuta 1991. Tilaisuuden avasi valtioneuvosHarri Holkeri.
– Oma tehtäväni oli pitää samppanjatarjotinta Holkerin vieressä. Harva pääsee tarjoilemaan juhlamaljaa pääministerille – se jäi mieleen, Meskanen muistelee hymyillen.
Paikallisestikin Meskanen jätti jälkensä: hän suunnitteli Karkkilan ensimmäiset tukiasemat ja mastot. Vaikka nykyiset rakenteet ovat uudempia, hän tunnistaa yhä paikkakunnalla oman kädenjälkensä.
– Oli hienoa, että sain olla rakentamassa tulevaisuutta juuri omaan kotikaupunkiini Karkkilaan.
Vuonna 2012Nokia tarjosi kultaisia kädenpuristuksia, ja Meskanen päätti tarttua tilaisuuteen. Hän käänsi uuden lehden elämässään ja alkoi toimia vapaaehtoisena kirkossa. Pian seurakunnan työntekijät rohkaisivat häntä hakeutumaan suntion koulutukseen.
Opinnot Järvenpään seurakuntaopistossa kestivät puolitoista vuotta, ja sen jälkeen Meskanen on työskennellyt Karkkilan seurakunnassa suntion sijaisena aina tarvittaessa.
– Työ kirkossa opetti hiljentymistä ja arvostamaan hengellistä työtä. Maailma ei voi pyöriä pelkästään kovien arvojen varassa.
Meskanen ontullut tutuksi myös seurakunnan luottamustoimista, Karkkilan Rotaryklubista sekä käytännön nikkarointihommista. Hän on rakentanut muun muassa hautausmaan keinut ja korjannut kirkonkelloja – joskus kolvi kädessään. Tapiolle merkittävä harrastus on ollut linnunpönttöjen tekeminen yksin ja yhdessä kaverien kanssa.
– Olen rakentanut paljon linnunpönttöjä, ja tervannut ne tietenkin huolella. Erityisen ylpeä olen niistä linnunpöntöistä, jotka muistuttavat Karkkilan kirkon kellotapulia. Se on ollut hauska yhdistelmä rakentamista, historiaa ja luontoa.
Perhe on keskiössä nyt, kun eläkepäivät ovat alkaneet. Mieltä lämmittävät erityisesti lapset, lapsenlapset, äiti ja sisko. Manga kiinnostaa alkuperäiskielellä, ja japanin sanoja on tullut opittua yllättävän paljon.
Uskolla jahengellisyydellä on ollut keskeinen rooli Meskasen elämän taitekohdissa. Hän kertoo luottaneensa Jumalaan lapsesta saakka – ja luottamuksen kantaneen vaikeidenkin hetkien yli.
– Elämä on suurempi kuin voimme järjellä ymmärtää. Jos kaikki olisi pelkkää logiikkaa, algoritmitkin sen tajuaisivat, hän kiteyttää.
– Seurakunnassa olen saanut palvella, mutta saanut itse vielä enemmän: toivoa ja tarkoituksen tunnetta. Ilman hengellistä elämänpuolta moni käänne ei olisi ollut mahdollinen.
Tulevaisuudessa Tapio on valmis auttamaan, jos sopiva sijaisuus osuu kohdalle. Mutta kiirettä ei enää ole.
– Nyt on aika hengittää, olla läsnä ja luottaa siihen, että Jumala pitää huolen.
",news
"Tämän kesän makkaraillat ovat pyörähtäneet käyntiin Karkkilassa. Tuorilassa tavattiin heinäkuun alussaTerhi Tuomikoskenpuutarhan loisteessa.
Karkkilan seurakunnan järjestämät makkaraillat yhdessä paikallisten kanssa kokoavat ihmisiä viettämään iltaa makkaranpaiston, yhteislaulun, hartaushetken ja yhdessäolon merkeissä.
Makkarailloillaon pitkät perinteet Karkkilassa ja vuosien saatossa eri puolilla Karkkilaa on päässyt viettämään aikaa kesäiltaisin. Yhdessä on laulettu, rupateltu, hiljennytty hartauteen ja syöty seurakunnan tarjoamat grillimakkarat.
Tänä kesänä voi makkaraillan tunnelmasta päästä nauttimaan vielä kolme kertaa: Ahmoolla 16. heinäkuuta (Paunilantie 5), Vaskijärvellä 23. heinäkuuta (Paanutie 2) ja Pappilassa 30. heinäkuuta. Kaikki makkaraillat alkavat kello 18.00.
Makkarailta Ahmoon työväentalolla keskiviikkona 16. heinäkuuta kello 18.00.
",news
"Karkkilan PoikienPanu Salmijärvion valittu poikien U19-joukkueeseen edustamaan Suomea ikäryhmänsä MM-kisoihin. KIlpailut käydään Uzbekistanin pääkaupungissa Tashkentissa 24. heinäkuuta–3. elokuuta.
Panun pelirooli on libero. Hän toimii joukkueen takakentän kapellimestarina ja on joukkueen vahva lenkki syötön vastaanotossa sekä puolustuspalloissa. Salmijärvi ohjaa peliä takakentältä.
Joukkue lunasti paikan MM-kisoihin kesän 2024 hienolla EM-kisamenestyksellä. Maajoukkueringissä olevia pelaajia on leiritetty kevään ja alkukesän aikana. Leiritysten näyttöjen perusteella valmennuskaksikkoMikko KeskisipiläjaJuha Laurilasekä Kuortaneen Valmennuskeskuksen päävalmentajaMatti Alatalovalitsivat MM-kisajoukkueeseen sallitut kaksitoista pelaajaa.
Valittu joukkuematkasi juhannuksen jälkeen Puolan Krosnoon pelaamaan harjoitusottelut maineikasta lentismaa Puolaa vastaan. Vielä ennen kisoja on vuorossa kaksi valmistavaa leiritystä.
Kisajoukkueen päävalmentajan Mikko Keskisipilä arvioi Puolan matkan antia ja tulevia leirityksiä näin:
– Pystyttiin viemään reissun aikana monta pelillistä asiaa eteenpäin. Ennen kisaa olevilla leirityksillä viritellään peliä siihen kuntoon, että MM-kisoissa meitä on vaikea voittaa, Keskisipilä kertoo.
MM-kisoissaon mukana 24 maata, jotka on arvonnalla jaettu neljään kuuden joukkueen lohkoon. Suomen lohkossa mukana ovat USA, jota vastaan Suomi avaa ottelut 24. heinäkuuta. Seuraavina ovat Brasilia, Kuuba, Etelä-Korea ja Kolumbia.
Lohkoista neljä parasta jatkaa pelejä taistelemaan ylemmistä sijoista 1–16 ja kaksi viimeistä alemmista sijoista 17–24. EM-kisoista poiketen MM-kisoissa kaikki sijat ratkaistaan pelaamalla.
Muut osallistuvat maat ovat Algeria, Argentiina, Belgia, Bulgaria, Kanada, Kiina, Egypti, Ranska, Iran, Italia, Japani, Pakistan, Puerto Rico, Puola, Espanja, Tunisia, Turkki ja Uzbekistan.
Salmijärvi kertooodottavansa pelaamista kovia maita vastaan.
– Odotan samalla myös sitä, että samalla näen oman tasoni maailman parhaiden rinnalla. MM-kisoista lähdetään hakemaan ensisijaisesti paikkaa lohkon neljän parhaan joukosta ja siitä edelleen kärkisijoitusta, hän arvioi.
– Henkilökohtaisesti teen samaa hyvää työtä kentällä kuin olen tehnyt tähänkin asti maajoukkueessa: olen takakentän kapteeni. Vaadin itseltäni ja muilta pelaajiltamme parasta tekemistä. Oma kova tavoitteeni on päästä kisojen tähdistöön, Salmijärvi kertoo.
",news
"Sydämeni laulut -konsertti järjestetään sunnuntaina 13. heinäkuuta Karkkilan kirkossa. Konsertti vie kuulijat matkalle syvälle suomalaiseen musiikilliseen perinteeseen, jossa yhdistyvät yksinlaulut, kansanlaulut ja oopperamusiikki.
Konsertissa esiintyvät sopraanoSaara Rauvala, baritoniJussi Vänttinensekä pianistiJussi Littunen.
Illan aikana kuullaan rakastettuja suomalaisia lauluja muun muassa säveltäjiltäOskar Merikanto, Toivo KuulajaKaija Saariahosekä ooppera-aarioita ja -duettoja säveltäjiltäEinojuhani Rautavaara, Aulis SallinenjaLeevi Madetoja.
Saara Rauvalaja Jussi Vänttinen tekevät oopperalaulajan uraa: he esiintyvät muun muassa Suomen Kansallisoopperassa ja eri orkestereiden solisteina.
Jussi Littunen on kysytty lied- ja kamarimusiikkipianisti, joka on saavuttanut menestystä kansainvälisissä kilpailuissa, kuten kevään 2025 Sibelius lied-duo -kilpailussa.
Salolaislähtöisen Rauvalan sukujuuret yltävät Karkkilaan, missä hän on viettänyt useita lapsuuden kesiään. Hän iloitseekin tulevasta konsertista Karkkilan kirkossa, johon liittyy monia hänen suvulleen merkittäviä hetkiä.
Sydämeni laulut -konsertti sunnuntaina 13.7. kello 18 Karkkilan kirkossa. Vapaa pääsy, käsiohjelma 20 euroa.
",news
"Läntisen Uudenmaan eläinsuojeluyhdistys LUE ry on julkaissut haasteen heinäkuulle löytöeläintalon tueksi. Yhdistys haastaa kaikki eläintenystävät lahjoittamaan kolme euroa löytöeläintalon toiminnan tueksi. Yhdistys toimii Karkkilan ja Vihdin alueella eläintensuojelun puolesta.
Kolmellaeurolla yhdistys saa hankittua ruoka-aterian kolmelle kodittomalle kissalle. Summa ei ole suuri, mutta kodittomille eläimille se on valtavan iso apu.
Eläinsuojeluyhdistyksen tiloissa on tälläkin hetkellä lähes 60 koditonta kissaa ja samaa tahtia, kun osalle kissoista löytyy loppuelämän koteja, tulee uusia kodinetsijöitä tilalle. Ruoka-, hiekka- ja eläinlääkärikulut ovat valtavan suuria, siksi yhdistys pyytää eläinten ystäviä ojentamaan auttavan käpälän.
LUE ry:nMobilePayn lahjoitusnumero on 97741. Lahjoittaa voi myös yhdistyksen tilille: FI10 4006 0010 3393 86. Saajaksi merkitään Läntisen Uudenmaan eläinsuojeluyhdistys ry. Läntisen Uudenmaan Eläinsuojeluyhdistys ry:lle on myönnetty rahankeräyslupa (Lupa nro. RA/2025/703).
",news
"Karkkilan kirkon alttarin lasimaalauksen konservointi on parhaillaan hyvässä vauhdissa. Kymenlaaksossa Iitissä asuva ammattikonservaattoriMarjut Kalinon kunnostanut vuonna 1925 valmistunutta jouluaiheistaSeimen lastatoukokuusta alkaen.
Konservointityö on monivaiheinen urakka, johon kuluu aikaa. Näillä näkymin työ palaa takaisin Karkkilan kirkkoon arviolta syys-lokakuun taitteessa.
– Aivan ensimmäiseksi koko lasimaalauksen paneelit valokuvattiin ja siitä tehtiin viivakaaviot. Työssä on yhteensä 17 erillistä paneelia ja ne on kaikki irrotettu puupuitteesta puhdistamista varten, Kalin kertoo.
Lasimaalauspaneeleineen on aikoinaan asennettu kirkon alttarin ikkuna-aukkoon hyvin tiukkaan. Tästä on nyttemmin kertynyt haasteita.
– Lasipaneelit on kiinnitetty puitteeseen pellavaöljykittauksella, joka omalta osaltaan estää luontaisen lämpölaajenemisen. Kun metalli lämpenee, se myös laajenee ja siksi paneelit ovat pullistuneet. Ikkuna-aukossa lämpö voi nousta kesähelteillä hyvinkin korkeaksi, Kalin luonnehtii.
Ennen sähkövalaistusta kirkossa käytettiin kynttilöitä – ja se on jättänyt jälkensä myös lasimaalaukseen.
– Koska se on toiminut alttaritauluna, silloin lasimaalaus on kerännyt pinnalleen alttarikynttilöistä muun muassa nokea. Etenkin karkea maalipinta nappaa noen ja lian itseensä aika tehokkaasti, Kalin kertoo.
Lasiosien puhdistaminen tapahtuu valopöydällä.
Mitääntarpeetonta ei teokselle tehdä.
– Konservoinnin pääperiaate on se, että teokseen kosketaan mahdollisimman vähän. Esimerkiksi halkeamaan päässeitä lasiosia ei vaihdeta pelkästään vaihtamisen ilosta. Tämä on tarkkaan rajattua työtä, kertoo yli 30 vuotta konservointia tehnyt Kalin.
Halkeamia on havaittu maalauksessa hieman reilussa kymmenessä lasipalassa. Yhdessä palassa on halkeama, josta puuttuu pala lasia.
Lasia ei kuitenkaan vaihdeta, vaan siihen lisätään konservoinnin yhteydessä puuttuva pala. Lasipala pyritään saamaan istumaan paikoilleen mahdollisimman hyvin – apuna tässä on alkuperäistä mukaileva lasivalinta ja maalaus. Konservoitava työ pitää tarvittaessa aina pystyä palauttamaan alkuperäiseen muotoonsa.
Keväälläkirkossa tapahtunut lasimaalauksen irrottaminen kiinnosti monia karkkilalaisia.
– Useat hautausmaalla käyneet tulivat myös telineiden ovelle katsomaan mitä siellä tapahtuu. Osa heistä kurkisti sisään telineille katsomaan lasimaalausta lähempää, Kalin muistelee.
– Konservoinnin jälkeen lasimaalaus pääsee takaisin entiseen loistoonsa, sillä muutoksen huomaa selvästi. Karkkilalaisille sanoisin, että saatte takaisin upean ja värikylläisen työn. Se on teidän aarteenne vuosikymmeniksi eteenpäin, Kalin hehkuttaa.
Lasimaalauspaneeleiden kiinnitystapa puitteeseen muutetaan oikeaoppiseksi. Näin taataan upealle teokselle se, että sillä on parhaat mahdolliset edellytykset säilyä hyvänä myös tuleville sukupolville.
Karkkilassatutun lasimaalauksen paluuta takaisin kotikirkkoonsa odotetaan jo sananmukaisesti hartaasti.
– Kun maalaus on saatu asennettua paikoilleen, aiomme järjestää kirkossa juhlamessun. Sen yhteydessä maalauksen edessä oleva verho poistetaan, ja kaikki voivat ihailla lasimaalauksen hehkua, kertoo Karkkilan kirkkoherraHannu Bogdanoff.
Bogdanoff korostaa, että maalauksen paljastusjuhlan päivämäärästä ei ole vielä tehty päätöstä, koska restaurointityön valmistumisen ajankohdastakaan ei ole tarkkaa tietoa.
– Nyt lasimaalauksen kohdalla on kirkossa tavallinen ikkuna. Se on loppujen lopuksi aika hieno yksityiskohta, koska siitä näkee suoraan luontoon, Bogdanoff kertoo.
Valoa pääsee nyt tavallista enemmän kirkkosaliin, joten kun Seimen lapsi asennetaan taas paikoilleen, kirkon valoisuus muuttuu jälleen.
Bogdanoff suunnittelee vierailevansa elokuun aikana Iitissä seuraamassa lasimaalauksen puhdistamisen etenemistä.
Karkkilankirkon lasimaalauksen sisartyö sijaitsee Heinolan kirkossa, missä se tunnetaan nimelläVapahtajan syntymä. Myös se on valmistunut vuonna 1925.
Suomessa lasimaalauksia on varsin vähän verrattuna vaikkapa keskieurooppalaisiin kirkkoihin. Suomen vanhimpia säilyneitä lasimaalauksia on muun muassa Nauvon ja Sauvon kirkoissa – ikää niillä on noin 600 vuotta.
Euroopan vanhimmat säilyneet lasimaalaukset ovat peräisin 1100-luvulta. Ne sijaitsevat Saksassa Augsburgin katedraalissa.
Kirkon alttarin lasimaalaus ”Seimen lapsi” on valmistunut vuonna 1925.
Maalaus esittää Jeesuksen syntymää, ja siihen on kuvattu myös Maria ja Joosef sekä joukko enkeleitä.
Maalauksen tekijä on saksalainen Franz Xaver Zettler (1841–1916).
Lasimaalauksen koko on noin kaksi kertaa kolme metriä.
Konservointityö maksaa noin 100 000 euroa.
Suomen Posti julkaisi Karkkilan kirkon lasimaalauksesta joulupostimerkin vuonna 1992.
",news
"Karkkilalainen yrittäjäMarkus Honkimaaon alallaan melkoinen harvinaisuus: hän omistaa oman divarin. Vastaavia liikkeitä ei lähiseudulla ole enää ainuttakaan muuta: Lohjalla, Vihdissä ja Nurmijärvellä kaikki antikvariaatit ovat vuosien varrella sulkeneet ovensa.
– Kirjanmyynti on kyllä hyvin nihkeää, eikä kauppa käy, Honkimaa myöntää.
Honkimaan mukaan ulko-ovi kyllä heiluu hiljaisinakin päivinä, mutta ei niin tiuhaan kuin tarve olisi. Lopettaminen ei kuitenkaan ole Honkimaalle vaihtoehto.
– Divarissa on kymmeniätuhansia kirjoja, ja niiden läpikäyminen veisi aikaa vähintään puoli vuotta. Monet kirjoista ovat sellaisia, että niitä ei voi laittaa kuin kierrätykseen. Kannet ja selkämykset pitäisi repiä irti ja laittaa sekajätteisiin. Sivut menisivät sitten paperinkeräykseen. Ei sellaista mielellään tee, Honkimaa kertoo.
Hän kuitenkinkehittää mielellään divarin kokoelmia. Paikallishistorialle on oma osastonsa: sieltä löytyy esimerkiksi Karkkilan Kotiseutulehtiä, kyläkirjoja ja sukutarinoita.
Tammikuussa Honkimaa järjesteli musiikkiosaston uuteen järjestykseen: nyt suomalainen ja klassinen musiikki sekä soundtrackit ovat aiempaa helpommin löydettävissä.
– Sitten kesän alussa rakensin myyntilaatikon keräilykorteille. Siellä on runsaasti kortteja suomalaisista NHL-pelaajista ja kansainvälisistä tähtipelaajista. Kyllä kortteja edelleenkin keräillään, Honkimaa kertoo.
Honkimaa onmyynyt käytettyjä kirjoja ja oheistuotteita Karkkilassa nyt jo 18 vuotta. Hän asuu vaimonsa ja kolmen lapsensa kanssa divarin läheisyydessä, joten työmatka on lyhyt. Hän tulee divariin aamupäivisin ja lähtee iltapäivällä neljän pintaan.
– Kirjojen lisäksi divarista kysytään myös sarjakuvia. Varsinkin sellaiset sarjakuvat tekevät kauppansa, joissa on supersankareita. Myös musiikkia, elokuvia, lautapelejä ja keräilykortteja on tarjolla.
– Tietosanakirjoja ja tiettyjä romaanisarjoja minulle tarjotaan säännöllisesti, mutta en ota niitä vastaan, koska niitä ei enää kukaan kysy, Honkimaa pohtii.
Karkkilan divarintilanne on tuttu myös muualta maasta Suomen antikvariaattiyhdistyksen puheenjohtajalleTimo Surojeginille.
Kohta 40 vuotta alalla toiminut Surojegin on nähnyt alalla tapahtuneen muutoksen: kirjojen rooli ja niiden keräily on kokenut muutoksen.
– Selkein muutos koko antikvariaattialalla on se, että kirjojen keräily on vähentynyt melkoisesti. EsimerkiksiKalle Päätalon, Kaari UtriontaiEeva Joenpellontuotantoa ei enää lueta saati sitten kerätä samalla tavoin kuin ennen, Surojegin kertoo.
Hänen mukaansayhä suurempi osa kauno- ja varsinkin viihdekirjallisuudesta luetaan sähköisessä muodossa.
– Tämä ei antikvariaatin näkökulmasta ole lainkaan huono asia, koska juuri nuo takavuosien bestsellerit ovat niitä, joista nopeasti tulee antikvariaattien ongelma: niitä tarjotaan paljon ja kysytään vähän. Samalla säästyy toki metsääkin, kun kertaluettavista kirjoista ei enää oteta yhtä suuria painoksia, Surojegin myöntää.
Myös vaikkapa Lappi-aiheisten teosten keräilijät panostavat laatuun hekin: nyt heille riittää, että omassa hyllyssä on vaikkapa sata mielenkiintoista Lappi-kirjaa.
– Ennen ostettiin suurin piirtein jokainen kirja, missä Lappi mainittiin edes ohimennen. Nykyisin ei enää ole niin, Surojegin arvioi.
Paikallisuussen sijaan kiinnostaa edelleenkin monia kirjoista kiinnostuneita.
– Arvelin aikoinaan, että kun evakkosukupolvesta aika jättää, Karjala-kirjojen menekki saattaa hyvinkin hiipua. Nyt huomaan ilokseni, että olin väärässä: evakkojen jälkeläiset harrastavat yhä karjalaista kirjallisuutta. Tämä tietenkin ilahduttaa minua kovasti, Surojegin myhäilee.
Myös sukututkimusaiheiset kirjat ovat säilyttäneet suosionsa vuosien myllerryksessä.
– Ei lukeminen sinänsä ole katoamassa mihinkään, mutta se vain muuttaa muotoaan. Uudet kirjat vain ovat sellaisia, että esimerkiksi ladattavia kirjoja ei voi kierrättää. Ne eivät siis näy divareidenkaan valikoimissa.
– Samalla divareiden luonne on muuttunut. Ennen vanhojen kirjojen kauppiaat saattoivat myydä kirjojen ohella tupakkaa tai miestenlehtiä. Nyt keskitytään kirjoihin, Surojegin luonnehtii.
",news
"KirjailijaSatu Rämöon Karkkilan, Lohjan ja Vihdin lukutoukkien suursuosikki ja tämä käy ilmi jo varaustilastoistakin. Rämön uutuusTinnailmestyy lokakuussa, mutta Lukki-kirjastoissa siihen on jo yhteensä 318 varausta. Hankinnassa on 22 nidettä, joten on syytä varautua todella pitkään jonotukseen.
Varauslistan toisena on samaten Satu RämönRakel. Varauksia on 229 ja kirjoja on 27. Tässä ei kuitenkaan ole koko totuus. Kirjastoilla on 1–2 viikon pikalainoja.
– Pikalainakirjoja ei voi varata etukäteen. Silloin voi käydä tuuri. Olen töissä Virkkalan kirjastossa ja täällä on nyt juuri yksi Rakel. Sen saa lainaan vaikka heti, kertoi lähikirjastojen ja kirjastoauton palvelupäällikköAnna Schaumanheinäkuun alussa.
VaikkaLukki-kirjastojen varausjonot voivat tuntua pitkiltä, ovat ne pääkaupunkiseudulla moninkertaiset.
– Lohjan kesämökkiläisiltä tulee kiitosta kun he saavat haluamansa kirjan täältä nopeammin kuin kotona, kertoi Schauman.
Kolmanneksi varatuin kirja Lukki-kirjastoissa 200 tilauksella on nytEnni MustosenMatriarkka.Maija KajannonPyykkipäiväänon 140 tilausta,Seppo JokisenViimeiseen vääntöön84 tilausta,Markus NummenKäräjiin93 tilausta.
Juha ItkosenHuomenna kerron kaikkeenon 84 tilausta,Valérie PessinSunnuntain unohdettuihin82 tilausta,Lisa RidzéninKurjet lentävät etelään-kirjaan 81 tilausta jaPäivi KetolaisenLaukku-Leena – naiskulkurin tarinaan78 tilausta.
Lukki-kirjastoihin kuuluvat Karkkilan, Lohjan ja Vihdin kirjastot.
",news
"Karkkilan ensimmäinen Taiteiden yö järjestetään perjantaina 1. elokuuta ruukkialueella ja muualla Karkkilassa. Taiteiden yöhön on ilmoittautunut jo kolmisenkymmentä yksittäistä tapahtumaa.
– Olemme iloisesti yllättyneitä, miten hyvin eri tahot ovat lähteneet mukaan tuottamaan ohjelmaa Taiteiden yöhön, kertovat tapahtumaa organisoivatHelmi RemesjaHanna Salmisto.
– Ohjelma on erittäin monipuolinen. Luvassa on tanssia, runoja, teatteria, musiikkia, elokuvia, taidetta ja paljon muuta. Jokaiselle löytyy varmasti jotain mielenkiintoista nähtävää ja koettavaa.
Ruukin Taiteidenyön päätapahtuma järjestetään Konepajahallissa ruukkialueella. Hallissa nähdään muun muassa Teatteri Usva, joka esittää katkelmia näytelmästäSohva.
Esitys on saanut kesän näytöksissä erinomaisen vastaanoton. Jos esitys jäi näkemättä, Taiteiden yössä on vielä mahdollisuus nähdä siitä parhaita paloja.
– Sohva otettiin vastaan todella hyvin. Omintakeinen huumori upposi katsojiin jopa paremmin kuin osasimme etukäteen odottaa. Ruukin Taiteiden yössä Teatteri Usva esittää Sohvasta muutaman episodin, jotka antavat hieman jälkimakua tästä pidetystä näytelmästä, kertooJuha DunderTeatteri Usvasta.
Konepajahalliin kannattaa tulla katsomaan myös esimerkiksi Tanssiopisto Vinhan 7–12-vuotiaiden palkittu teosUnderwater world – Vedenalainen maailma. Esitys nähdään Konepajahallissa kello 16.30.
Koko ohjelmaja lisätiedottämän linkin takaa.
Kino Laikassa on runsaasti tapahtumia, muun muassa improvisaatioteatteria sekä japanilaisia elokuvia.
Ismo Alanko esiintyy Pikkupässin ulkolavalla kello 22.
Karkkilan Työväen Näyttämön runoesitykset Uunisaunalla, Ala-Emalilla kello 20.00 ja 21.30.
Musiikkia Tehtaan Hotellilla: kello 18.30 harmonikkataiteilija Soile Närhi ja kello 19.30 Duo Ville ja Emi.
Monen alan työpajoja muun muassa Konepajahallissa kello 17–19.
– Ohjelma-sivulta löytyy myös kartta, johon on merkitty kaikki tapahtumat sekä Taiteiden yönä palvelevat ruokapaikat. Kannattaa hakea sivu ja kartta puhelimeen ja lähteä sen kanssa suunnistamaan, Salmisto opastaa.
Karkkilan kaupunki on Ruukin taiteiden yön yhteistyökumppani. Sen ansiosta Topi-juna kulkee Taiteiden yönä laajennetulla aikataululla. Ruukkialueelle voi siis tulla vaikkapa kaupunkijunan kyydissä.
",news
"Karkkilassa asuvien opiskelijoiden asuminen voi tulevana syksynä olla aiempaa tukalampaa, sillä asumistukeen on elokuussa tulossa suuria muutoksia. Asiasta kertoo Vuokraturva tiedotteessaan.
Opiskelijat siirtyvät pois yleisestä asumistuesta heinäkuun lopussa. Elokuun alusta opiskelijat saavat opintotuen asumislisää, jota maksetaan vähemmän ja vain opiskelukuukausilta.
Muutoksendramaattisuutta alleviivaa se, että opiskelijoiden enemmistön kohdalla elokuun asumisen tuki on nolla euroa.
Lisäksi muutos vaikuttaa yhtä lailla uusiin, tänä syksynä aloittaviin opiskelijoihin. He joutuvat miettimään tarkasti, millaiseen vuokra-asuntoon heillä on varaa. Myös kimppa-asuminen houkuttelee uudella tavalla.
Asumistuen suuruus riippuu siitä kuntaryhmästä, johon kukin kaupunki ja kunta on sijoitettu. Karkkila kuuluu kuntaryhmä III:een, jossa mukana ovat asukasluvultaan Suomen pienimmät kunnat.
Karkkilassaasumisen tuet romahtavat vuositasolla 22 prosenttia niillä, jotka opiskelevat täysillä myös läpi kesän. Normaaliin tapaan vain yhdeksän kuukautta vuodessa opiskelevilla asumisen tukien romahdus on peräti 41 prosenttia.
Kun vielä heinäkuun loppuun saakka enimmäistuki Karkkilassa on 3 309,60 euroa vuodessa, tuen määrä on elokuun alusta lähtien vain 2 592 euroa vuodessa. Pudotusta on siis 717,60 euroa vuodessa. Tämä koskee heitä, jotka opiskelevat tarpeeksi myös kesäisin.
Vielä rajumpi pudotus on heillä, jotka eivät opiskele kesäaikaan riittävästi. Kun heidän saamansa tuki on heinäkuun loppuun saakka tuo edellä mainittu 3 309,60 euroa vuodessa, elokuun alussa se on vain 1 944 euroa vuodessa. Vuosittaisen tuen määrä vähenee siis peräti 1 365,60 euroa.
Muutos vaikuttaaKarkkilassa yhtä lailla uusiin, tänä syksynä aloittaviin opiskelijoihin. Vuokraturvan mukaan he joutuvat miettimään tarkasti, millaiseen vuokra-asuntoon heillä on varaa. Myös kimppa-asuminen houkuttelee uudella tavalla.
– Käytännössä opiskelijoiden enemmistö herää viimeistään, kun heinäkuuhun asti kaikki menee kuten ennenkin, mutta sitten elokuun alussa minkäänlaista asumisen tukea ei Kelalta yhtäkkiä tulekaan. Kelan puhelimet saattavat soida, kun opiskelijat kysyvät, miksei heidän asumistukeaan ole maksettu. Järkytyksenä voi tulla vastaus, että koska tuki on nolla euroa, arvioi Vuokraturvan hallituksen puheenjohtajaTimo Metsolatiedotteessa.
Metsola arvioi, että yleisesti elokuun muutoksella on vuokria laskeva vaikutus. Kaikkein edullisimpien asuntojen kysynnän kasvaessa niitä ei kuitenkaan riitä kaikille, joten niistä tulee kova kilpailu.
– Tämä voi kysynnän ja tarjonnan lain mukaisesti nostaa kaikkein edullisimpien asuntojen vuokria suhteellisen voimakkaastikin. Edullisimpia asuntoja ei yksinkertaisesti ole tarpeeksi suhteessa niiden kertaheitolla kasvavaan kysyntään, Metsola kertoo tiedotteessa.
",news
"Karkkilan kaupunginkirjastossa on koko heinäkuun ajan esilläToivo Igon, 70,valokuvanäyttelyPohjolan tila & Afrikka Suomessa. Näyttely koostuu kahdesta erilaisesta kuvatarinasta, jossa kuvataan kahden maahanmuuttajaperheen elämää.
Pohjolan tila sijaitsee Lohjalla Karstun kylässä. Perheen äitiLeenaon suomalainen opettaja ja perheen isäReneasui aiemmin Yhdysvalloissa, missä hän työskenteli Los Angelesissa nuorisotyöntekijänä.
Vaikka Renelläei ollut ennen muuttoa Suomeen minkäänlaista kokemusta maatilan töistä, pariskunta ryhtyi kuitenkin hoitamaan Leenan kotitilaa Karstussa.
– Tarkoitukseni on näyttää valokuvien avulla, mitä tapahtuu Pohjolan tilalla ympäri vuoden. Näiden kuvien lisäksi olen valokuvannut myös perheen kevättöitä, mutta ne kuvat eivät tähän näyttelyyn ehtineet, Igo kertoo.
Toisen perheen äiti on lähtöisin Etelä-Afrikasta ja isä puolestaan Tansaniasta.
Toivo Igohaluaa osoittaa valokuvaprojektillaan sen, että kaikki maahanmuuttajat eivät suinkaan odota apua Suomen valtiolta, vaan he tekevät itsensä ja perheensä vuoksi rehellistä työtä.
– Olen kuvannut erilaisia maahanmuuttajia jo monta vuotta. Olen kuvannut turkkilaisia työssä heidän omassa pizzeriassaan, ja kurdia, joka toimii Lohjalla parturina, Igo kertoo.
Hän on kuvannut myös suomalais-kreikkalaista ja suomalais-thaimaalaista perhettä. Yksi suomalais-virolainen perhe on puolestaan keskittynyt tukemaan lastensa moottoripyöräharrastusta.
Lohjalla asuvaToivo Igo on itsekin maahanmuuttajataustainen, sillä hän on syntynyt Virossa, vaikkakin sukujuuret ovat inkerinsuomalaiset.
Hänen valokuviaan on nähty aiemmin muun muassa Lohjalla ja Vantaalla. Muutama vuosi sitten hän piti valokuvanäyttelyn Vantaan Länsimäessä. Siellä hän kertoi kuvien avulla sairaanhoitajaReetantyöpäivästä koronatestiteltassa.
Toinen kuvakokonaisuus kertoi hupaisan tarinan siitä, mitä Igolle tapahtui saunareissulla, kun avaimet jäivät sisälle, Igo ulos ja ovi loksahti lukkoon.
Pohjolan tila & Afrikka Suomessa. Valokuvanäyttely Karkkilan kirjastossa 31. heinäkuuta saakka.
",news
"Karkkilan UrheiluautoilijoidenJuha Salopalaa rallin pariin lähes vuoden tauon jälkeen Kouvolassa. Siellä ajetaan kauden viides SM-osakilpailu SM OK -ralli 11.–12. heinäkuuta.
– Moni on kysellyt, milloin lähden ajamaan kisaa. Kouvolan SM-ralli oli sopivaan aikaan ja kun muutkin palaset loksahtiVAT paikalleen, niin pitihän lähteä kokeilemaan. Ajaminen on aina hauskaa, Salo kertoo.
Salohan lopetti SM-tasolla jo kauden 2023 lopuksi poikkeuksellisen menestyksekkään uransa. Salo voitti kymmenen Suomen mestaruutta, yhdeksän himmeämpää mitalia ja kuusi kertaa hänet kruunattiin Tunturirallin voittajaksi.
Salo huipensiviimeisen kilpailunsa upealla suorituksella. Hän nousi Kokkolassa ajetun rallin kahdella viimeisellä erikoiskokeella rallin voittoon erittäin haastavissa olosuhteissa. Taakse jäi muun muassa kolme WRC3-luokan maailmanmestaria.
Viimeisellä kaudella Salo putosi niukasti SM-mitaleilta. Jossittelu on tietenkin turhaa, mutta tehdään sitä kuitenkin.
Jos Salo olisi ajanut avauskilpailun Tunturirallin yli 230 EK-kilometriä vaivaiset 1,5 sekuntia nopeammin, niin hän olisi voittanut Suomen mestaruuden.
– Onnellinen fiilis tässä on pääsääntöisesti pinnalla. Hienoa, että sain koko tiimimme tällä tavalla palkittua. Se, että SM-sarjan kiertäminen päättyi voittoon, on itselleni upea juttu, nautiskeli Salo silloin kilpailun jälkeen.
Kun Salonralliura alkoi 1990-luvun puolivälissä, silloin autot tehtiin itse.
– Nykyaikana voi tehdä niin monenlaista kalustoa. Minäkin päätin alkaa kehitellä uutta. Olemme rakentaneet Toyota Yaris -koriin SM5-luokan kilpurin, jolla ajoimme viiden yhden kilpailun, Salo valotti tekemisiään.
Salo ajoi Lahden SM-osakilpailussa selvän luokkavoiton ja yleiskilpailussakin neljänneksi.
Salo kehuu autoa mukavaksi ajaa, mutta eihän R2-kaluston tasoista ole.
– Auto ketterä ja tosi miellyttävä ajaa. Olemme kehitelleet autoa koko ajan. Olemme saaneet siihen lisää joustovaraa ja mikä tärkeintä, niin jarrut ovat merkittävästi kehittyneet, Salo luetteli.
Kouvolaan Salolähtee ajamaan paineitta.
– Kun ei aja sarjaa, niin on paljon rennompi tunnelma. Toki, kun laittaa kypärän päähän, niin pitäähän sitä yrittää parhaansa. Kyllähän tavoittelen jälleen luokkavoittoa ja yleiskilpailussakin maistuisi mukava sija pääluokan kärkimiesten perässä, vahvisti Salo.
Salolle lähtee kartturiksiKristian Temonen.
– Iso kiitos jo tässä vaiheessa yhteistyökumppaneille.
Salon urakointia voi seurata Saloracingin Facebookista ja rallin SM-sivuilta.
",news
"Karkkilan Poikien lentopallo- ja beach volley -jaoston aktiivit järjestävät valtakunnallisen JNCT Auto-Kehä, Karkkila beach volley turnauksen lauantaina 19.7. Turnaus järjestetään tuttuun tapaan Pyhäjärven Vattolan uimarannan tuntumassa sijaitsevalla Karkkilan Beach Volley Areenalla.
Kisaamassaon kahdeksan mies- ja naisparia, joiden pelejä on nähtävillä aamusta iltaan asti. Mukana on myös KaPon omia junnuja.
KaPo toivottaa kaikki lämpimästi tervetulleeksi seuraamaan pelejä ja kannustamaan joukkueita. Tapahtumassa on myös kahvio, jossa on tarjolla pientä suolaista ja makeaa purtavaa sekä virvokkeita ja kahvia.
",news
"Viime kesän varastomuuton yhteydessä museon työntekijät löysivät vanhan ruskealasisen pullon. Pullon kyljessä olleen merkinnän avulla selvisi, että kyseessä oli Högforsin apteekista ostettu 40-prosenttinen formaliiniliuos. Edessä olikin mielenkiintoinen selvitystyö pullon historiasta ja käyttötarkoituksesta, jota toteutettiin yhdessä Karkkilan apteekin sekä siellä pitkään työskennelleiden henkilöiden kanssa.
Kyseisen pullon tarkka ajoittaminen on hankalaa. Pullon pohjalla oleva merkintä K1 viittaisi, siihen, että se on Karhulan lasitehtaan valmistama. Lasitehtaan kuvastojen mukaan vastaavia lasipulloja olisi tehtaalla valmistettu ainakin vuonna 1926, mikä tukisi myös museon työntekijöiden arviota siitä, että pullo on peräisin 1920-luvulta. On kuitenkin mahdollista, että pullo on joko luultua vanhempi tai uudempi.
Ajoitustavoidaan yrittää tarkentaa pullon kyljessä olevan tarran avulla, jossa lukee Högforsin apteekki. Koska merkintätarrassa lukee ”Högforsin”, eikä ”Karkkilan” apteekki, voidaan arvioida, että pulloa on myyty itsenäisen Karkkilan apteekin ensimmäisen apteekkarin aikana, eli vuosien 1918–1959 välillä. Tämä johtuu siitä, että tuolloin apteekin nimi oli ruotsinkielinen Apoteket i Högfors.
Vuotta 1918 pidetään Karkkilan apteekin perustamisvuotena. Sisällissodan taistelujen päätyttyä apteekkariAlbin Ericssonsai senaatilta luvan perustaa Karkkilaan, silloiselle Uudenmaan läänin Pyhäjärvelle, ensimmäisen itsenäisen apteekin. Tätä ennen, vuodesta 1894 lähtien, Karkkilan apteekki toimi Vihdin apteekin haara-apteekkina.
Ensimmäisetapteekit sijaitsivat Högforsin tehtaan lähteisyydessä, nykyisellä Turuntiellä, niin sanotussa Mänttärin talossa, joka purettiin 1980-luvulla. Lisäksi apteekki toimi apteekkari Ericssonin talossa kirkon vieressä 1950-luvun loppupuolelle asti, josta se muutti uuden apteekkarin mukana Grönholmin taloon Helsingintielle.
Ennen nykyistä sijaintiaan K-Supermarketin rakennuksessa apteekki ehti toimia myös kaupungin torin läheisyydessä, Harjukadulla. Apteekilla on ollut ja on edelleen suuri merkitys pienelle tehdaspaikkakunnalle.
Formaliinion formaldehydin vesiliuos, jota 1900-luvun alussa sai ostettua apteekeista ja rohdoskaupoista noin 25 markan hintaan. Vuonna 1941 julkaistussa Kotilieden lääkärikirjassa formaliinia suositellaan huoneiden, lakanoiden ja vaatteiden desinfiointiin.
Formaliinidesinfektio suoritettiin ruiskuttamalla 2-prosenttista formaliiniliuosta huoneen lattialle, seiniin ja esineisiin. Vuonna 1923Luonnonystävä-lehti suosittelee formaliinipesua ulkomailta tuotujen kauran ja ohran jyviin tarttuneiden noki-itiöiden hävittämiseen.Puutarhalehtipuolestaan kehottaa käyttämään formaliinia kasvihuoneiden desinfiointiin.
Suomenterveydenhoitolehtitoteaa formaliinin olevan myös mainiota kärpäsmyrkkyä. Apteekkihenkilökunta muisteli, että formaliinia olisi aikanaan käytetty myös rapumertojen pesuun sekä kuolleiden eläinten säilömiseen. 1900-luvun alussa formaliinia käytettiin Suomessa siis pääosin tuholaisten torjumiseen, desinfiointiin ja puhdistustarkoituksiin. Nykyään formaliinia käytetään muun muassa hartsin valmistuksessa. Lääketieteen opiskelijat käyttävät sitä myös ruumiinavauksissa.
Toistaiseksi jää arvoitukseksi, mihin tarkoitukseen juuri tätä Högforsin apteekin formaliinipulloa on käytetty.
",news
"Länsi-Uudenmaan koulutuskuntayhtymä Luksia tiivistää yhteistyötään työllisyyspalveluiden kanssa Lohjalla ja Karkkilassa, kertoo Luksia julkaisemassaan tiedotteessa.
Vuoden 2025 alussa Suomessa toteutui merkittävä muutos työllisyyspalveluissa, kun työvoimapalvelujen järjestämisvastuu siirtyi valtiolta kunnille. Uudistuksen tavoitteena on tuoda palvelut lähemmäs asiakkaita, nopeuttaa työllistymistä ja vahvistaa yhteys koulutukseen sekä elinkeinoelämään.
Tässäuudessa toimintaympäristössä Luksia, Länsi-Uudenmaan koulutuskuntayhtymä ja Lohja-Karkkila työllisyyspalvelut ovat solmineet kumppanuussopimuksen, jonka tavoitteena on kehittää työllisyyden ja koulutuksen yhteistyötä entistä tiiviimmäksi.
Yhteistyösopimuksen allekirjoittivat kuntayhtymän johtajaTimo Hakkarainenja työllisyysaluepäällikköErja Kononen. Sopimus on konkreettinen askel kohti arjen tasolla toimivaa kumppanuutta, jossa palvelut rakennetaan yhdessä paikallisesti ja käytännönläheisesti.
– Haluamme tehdä asioita niin, että ne näkyvät ennen kaikkea tekoina ja tuloksina, eivät vain rakenteina, korostettiin allekirjoitustilaisuudessa.
Yhteistyönytimessä on tavoite varmistaa, että työnhakijat, opiskelijat ja työnantajat kohtaavat tehokkaammin. Tavoitteena on, että koulutus- ja ohjauspalvelut vastaavat aidosti alueen tarpeisiin. Kumppanuus mahdollistaa joustavamman reagoinnin muuttuvaan työelämään ja avaa mahdollisuuksia kokeilla uudenlaisia palvelumalleja paikallisesti.
– Kun tunnemme toisemme ja toimimme lähellä ihmistä, syntyy tuloksia. Tässä yhteistyössä ei istuta siiloissa, vaan rakennetaan yhdessä arjen ratkaisuja, tilaisuudessa todettiin.
Sopimustukee kunnille siirtyneiden työllisyyspalveluiden kehitystä ja vastaa uudistuksen tavoitteeseen. Tämä konkretisoi uudistuksen keskeisen tavoitteen. Tavoite on, että palveluita pyritään tuottamaan jatkossa paikallisesti ja asiakaslähtöisesti.
Allekirjoitustilaisuuden yhteydessä käytiin tiedotteen mukaan myös laaja-alainen keskustelu, jossa nousi esiin monia ajankohtaisia ja yhteisesti tunnistettuja teemoja.
Työllisyydenkenttä on murroksessa. Organisaatiot etsivät uusia tapoja toimia kuntavetoisessa mallissa.
Paikallisen yhteistyön merkitys on myös korostunut. Kunnat, koulutuksen järjestäjät ja elinkeinoelämä haluavat toimia yhdessä, lähellä ihmistä.
Tietopohjainen päätöksenteko nähdään avainasemassa. Oikea-aikaiseen palveluun tarvitaan tarkempaa dataa ja parempia työkaluja oikea-aikaiseen palveluun.
Yhteistyönytimessä on koulutuksen ja rekrytoinnin kehittäminen. Erityisesti alueen osaamistarpeisiin vastaaminen.
Lisäksi oppilaitosyhteistyö kaipaa lisää konkretiaa. Toiveena on esimerkiksi yhteisiä ohjausresursseja tai matalan kynnyksen palvelupisteitä.
Kokonaisuutena tilaisuuden tunnelma oli tiedotteen mukaan toiveikas. Nyt on mahdollisuus rakentaa toimiva paikallinen malli, joka palvelee sekä työnhakijaa, työnantajaa että kuntaa.
",news
"SäveltäjäHeikki Valpolanlaulutuotantoa on ilmestynyt cd-levyllä.Mika Nikanderintuottama levy kokoaa Valpolan monipuolista laulutuotantoa eri vuosikymmeniltä.
Levyn varsinaiset julkaisukonsertit tullaan kuulemaan syksyllä Helsingissä ja Karkkilassa, mutta levyä voi nyt jo hankkia itselleen Karkkilasta. Levy on myynnissä nyt kesällä Kino Laikassa, sekä Karkkilan Työväen Näyttämön kesäteatterilla Tehdasnäyttämöllä.
Levyon toteutettu Taiteen edistämiskeskuksen (TAIKE) taloudellisella tuella. Levyn äänittäjänä on toiminutPekka Vesanenja äänitykset on tehty Helsingin konservatorion salissa 2023–2024. Levynkannen ja bookletin valokuvat ovatTomi Wahlroosinja levyn graafinen toteutusNina Heinosenja Karkkilan Painopalvelun.
Levyllämuusikkona mukana oleva harmonikkataiteilijaMatti Rantanentoteaa, ettäLauluja-levy on läpileikkaus Heikki Valpolan (s.1946) poikkeuksellisesta urasta erityyppisen laulumusiikin säveltäjänä.
– Heikin musiikillinen ura alkoi 8-vuotiaana Rauman Poikakuorossa, jatkui lyseovuosina erilaisissa kouluyhtyeissä ja vei Sibelius-Akatemiaan, josta hän valmistui pääaineena musiikin teoria ja sävellys.
HeikkiValpola toimi poikkeuksellisen pidettynä ja arvostettuna Sibelius-Akatemian musiikin teorian opettajana ja lehtorina yli puoli vuosisataa.
Opetustyön ohella Heikki Valpola ei ole kaihtanut tarttua mitä moninaisimpiin musiikillisiin haasteisiin säveltäjänä: konserttimusiikin ohella hän on säveltänyt runsaasti elokuva- ja näyttämömusiikkia, toiminut teatteri- ja TV-kapellimestarina ja kuoronjohtajana.
Laulumusiikillasen eri muodoissaan on ollut keskeinen asema Valpolan sävellystuotannossa jo kuuden vuosikymmenen ajan. Laulut ovat usein syntyneet tilausten tai Valpolalle tärkeän ja merkittävän runouden innoittamina.
– Levyn laulujen ja laulelmien runoilijoita ovat mm.Pentti Saaritsa,Ilpo Tiihonen,Jouni Lompolo,Ilpo Tuomarila,Matti Rossi,Bertolt BrechtjaJevgeni Jevtušenko, useimmat heistä myös Valpolan läheisiä ystäviä, kertoo Rantanen.
– Valpolan tyylipaletissa yhdistyy uusklassinen lied, populaari- ja kansanmusiikki. Näistä aineksista on syntynyt puhuttelevaa, vahvaa, ilmeikästä ja helposti vastaanotettavaa musiikkia.
Valpolan melodiikka puhuttelee kuulijaansa harvinaislaatuisella kauneudella, jos kohta myös dramaattisuudella, Rantanen luonnehtii.
BassobaritoniMika Nikander on tulkinnut Valpolan lauluja yli kolmen vuosikymmenen ajan. Hän on ollut myös ahkera uusien laulujen tilaaja.
– Onkin hyvin luontevaa, että nyt käsillä oleva levy on syntynyt juuri hänen aloitteestaan. Nikanderin kyky mukautua Valpolan moniulotteisiin vokaalisiin vaatimuksiin herkistä laulelmista liedmäisiin ja dramaattisiin äänenpainoihin on poikkeuksellista, toteaa Rantanen.
Valpolanmusiikki on Rantasen mukaan aina paitsi yleisöystävällistä, myös muusikoille harvinaisen antoisaa soitettavaa tyylikkyydessään ja tulkinnallisesti.
– Mitään ”kikkailuja” Valpola ei harrasta vaan tärkeintä on elävä soittimellisuus. Levyn muusikot ovat kaikki hyvin monipuolisia useiden tyylilajien osaajia.
Rantanenon työskennellyt Heikki Valpolan kanssa pisimpään. Hänen harmonikkaansa on voinut kuulla Valpolan sävellysten tulkkina aina 70-luvun alkupuolelta asti.
– Myös violistiMauri Saarikoskija sellistiSami Mäkeläovat olleet jo neljän vuosikymmenen aikana mukana monissa säveltäjän konserteissa ja äänityksissä.
– Muutkin levyn muusikkotaiturit, pianistitTuula HällströmjaTuomas Kangas, kontrabasistiMatti Tegelmansekä klarinettivirtuoosiHarri Mäkiovat solahtaneet perin luontevasti Valpolan sävelmaailmaan.
",news
"Lasi Saarinen Oy on nimittänyt uudeksi toimitusjohtajakseenMarika Lithin. Lith ottaa Lasi Saarisen julkaiseman tiedotteen mukaan vastuulleen yhtiön operatiivisen johtamisen ja jatkaa samalla taloushallinnon vastuutehtävissä.
Nimitys on osa yhtiön pitkän aikavälin strategista kasvusuunnitelmaa ja tukee toiminnan jatkuvuutta sekä kehitystä.
YrityksenperustajaJouni Siivonenjatkaa Lasi Saarisen hallituksen puheenjohtajana. Hän keskittyy tiedotteen mukaan jatkossa strategiseen suunnitteluun ja pitkäjänteiseen kasvun tukemiseen. Marika Lithin ja Jouni Siivosen muodostama tiivis yhteistyö luo vakaan pohjan yhtiön tulevaisuudelle.
– Olemme erittäin ylpeitä tästä vastuuvaihdoksesta. Marikalla on vankka ymmärrys yhtiön toiminnasta ja taloudesta, ja hänen johdollaan voimme viedä Lasi Saarista seuraavalle tasolle, kommentoidaan Lasi Saarisen hallituksesta.
Lasi Saarinen Oy kiittää tiedotteessa myös henkilöstöään sitoutumisesta ja panoksesta yhtiön menestykseen.
Lithintarina Lasi Saarisella alkaa vuodesta 2008, jolloin hän toimi siivousalan yrittäjänä ja tarjosi palveluksiaan Lasi Saariselle. Alla hänellä olivat jo autonasentajan ja valajan tutkinnot.
Siivousalan työt sopivat kuitenkin valimon kolmivuorotyötä paremmin tuoreelle äidille. Yrittäjyyden ohessa hän täydensi osaamistaan vielä kirjanpitäjän ammattitutkinnolla vuonna 2010. Lithin työt laajenivatkin myös toimiston puolelle. Muutaman vuoden päästä hän siirtyi täysipäiväisesti Lasi Saariselle.
Työn ohessa hän on laajentanut osaamistaan vielä palkanlaskijan ja talouspäällikön tutkinnoilla. Hän onkin päässyt näkemään koko Lasi Saarisen työtehtävien kirjon. Nyt luvassa ovat siis taas uudet haasteet, tällä kertaa toimitusjohtajan tehtävässä.
",news
"Perjantaina ja lauantaina vietettävä Sunset Beach Party aiheuttaa Karkkilassa muutoksia jo alkuviikosta lähtien. Festivaalin rakentaminen alkaa kaupungintalon piha-alueella tänään maanantaina illansuussa. Kaupunki kertoo asiasta tiedotteessaan.
Pysäköintijärjestelyjä on kaksi: ensimmäinen koskee kirjastoa vastapäätä olevaa yläparkkipaikkaa, joka on pois käytöstä 30.6.–6.7. välisenä aikana.
Toinen muutos on se, että tehdasnäyttämön läheisyydessä oleva kaupungintalon parkkipaikka on käytössä festivaalin alkamiseen asti.
Kulkukaupungintalolle, kirjastolle ja Lohja-Karkkila työllisyyspalveluihin hoidetaan seuraavasti. Festivaalin rakentaminen ja tapahtuma voivat vaikuttaa käytössä oleviin kulkureitteihin. Kaupungintalolle, kirjastolle ja Lohja-Karkkila työllisyyspalveluihin on pääsy liikenteenohjauksella.
Kulku kaupungintalolle on mahdollinen Valtatieltä tultaessa ensimmäisestä piha-alueen liittymästä oikealle pääsisäänkäynnin suuntaan.
",news
"Karkkila-Högforsin työläismuseossa järjestetään su 6.7. klo 12.30 Kyllä Öhmanska tiätää -opastuskierros. Kierros käynnistyy museokahvila Pakarin pihalta (Vanha Fagerkullantie). Opastus kestää noin tunnin verran. Kierrokselle on pääsymaksu tai Museokortilla ja Kaikukortilla.
Öhmanska-kierros on eräänlainen aikamatka historiaan. Kierros valottaa elävällä tavalla Högforsin ruukin väen arkipäivää ennen vanhaan.
Aikamatkanpäähenkilönä on valurin vaimo Öhmanska, noin 1920-luvulle ajoitettu kuvitteellinen henkilö, joka puhuttelee ja kohtelee museovieraita ikään kuin he olisivat alueelle muuttavia uusia asukkaita.
Öhmanska tuntee ja tietää Fagerkullassa jo asuvat ihmiset, joten hän päättää esitellä asuntoja tulokkaille, ja samalla hän kertoo arkielämästä, johon kuuluvat niin ruokatalouteen, käyttäytymiseen sekä kotieläimiin liittyvät asiat.
",news
"Juhannuksen jälkeen Suomeen jämähtänyt harmaa sää ei suosinut rannalla lekottelusta pitäviä. Kaikkia sää ei kuitenkaan haitannut. Karkkilassa vieraili jälleen 24.–25.5. japanilaisturistien ryhmä, joka oli sateiseen säähän varautunut.
– Sää oli ennemminkin yksi osa kokemusta. Toki sää aina jonkin verran matkailijoiden määrään vaikuttaa. Heinäkuulle on onneksi ennustettu hyvää säätä, toteaa Kino Laikan yrittäjäMika Lätti.
KinoLaika on vetänyt Karkkilaan paljon matkailijoita niin Suomesta kuin ulkomailtakin. Japanista Karkkilaan on tehty myös pakettimatkoja, jollainen oli tämänkertainenkin vierailu. Paikalla oli 20-henkinen ryhmä.
– Toki yksittäisiäkin matkailijoita tulee kauempaa päivittäin. Ala-Emalista on selvästi tullut kohde, jossa matkailijat haluavat pysähtyä Karkkilaan tullessaan ja Karkkilasta ja kaupungin palveluista tullaan mielellään nauttimaan kauempaakin.
PakettimatkojaJapanista Suomeen on toteutettu japanilaisen matkatoimisto Finntourin kanssa.Aki Kaurismäenelokuvilla riittää Japanissa ystäviä ja suomalainen elämänmeno vetoaa matkailijoihin.
Kino Laikan lisäksi ryhmä käytti myös paljon muita Karkkilan palveluita. Ensin matkalaiset suuntasivat Tehtaan Hotellille, josta lähdettiin luontoretkelle ja aamiaiselle Pyhäjärven maisemiin. Lounaalle palattiin Tehtaan Hotellille.
Sen jälkeen luvassa oli elokuvanäytös Kino Laikassa, ohjelmassa oli dokumenttiCinema Laikasekä Aki Kaurismäen lyhytelokuvia, joita ohjaaja oli itse esittelemässä. Kaurismäen tapaaminen olikin monelle yksi matkan kohokohdista.
– Moni halusi Akin kanssa yhteiskuvaan ja nimikirjoituksiakin jaettiin paljon, kertoo Lätti.
Kaurismäenohella Suomesta Japanissa tunnetaan myös Muumit. Kino Laika tekee tänä vuonna yhteistyötä Moomin Charactersin kanssa ja ryhmä kävikin tutustumassa Kino Laikan yläkerrassa tänä kesänä esillä olevaan Tove Janssonin valokuvanäyttelyyn.
Luvassa oli myös Folk-konsertti, jossa mukana olivat Karkkilassa asuvaToshitake Shinoharasekä japanilainen folk-muusikkoPing Pong. Illallista nautittiin Laikan Kabinetissa, yhteistyössä mukana oli Kylärafla Kanto.
Keskiviikonjapanilaisryhmä käynnisti aamusaunalla Ala-Emalin Uunisaunalla. Odotettu oli myös kiertoajelu Topi-junalla, kohteena olivat Cinema Laikan sekä Aki Kaurismäen elokuvien kuvauspaikat. Mika Lätti kertoi kuvauspaikoista, tulkkina toimi japanilaisryhmän opasEtsuro Endo.
Kiertoajelun jälkeen vietettiin parituntinen Kino Laikassa Aki KaurismäenKuolleet lehdet-elokuvan parissa. Lopuksi oli aikaa vielä etsiä matkamuistoja Kino Laikasta ja Ala-Emalilta, ennen kuin ryhmä suuntasi kohti Helsinkiä.
KinoLaikan baarissa on nyt myös QR-koodi, jonka kautta pääsee vastaamaan palautekyselyyn. Kysely on saatavilla niin suomeksi, englanniksi kuin japaniksikin.
– Vastauksia puretaan syksyllä ja silloin saadaan tietoa siitä, mitä mieltä vieraamme Karkkilasta ja sen palveluista ovat. Näitä tietoja voidaan sitten käyttää palveluiden kehittämiseen edelleen.
",news
"Karjaanjoen vesistön yhteistarkkailuraportti vuodelta 2024 on valmistunut. Länsi-Uudenmaan vesi ja ympäristö ry (LUVY) on julkaissut raportin Hiidenveden, Lohjanjärven ja Mustionjoen alueiden sekä Pohjanpitäjänlahden ja Tammisaaren merialueiden vedenlaadusta vuonna 2024.
Raportti kattaa suuren osan Karjaanjoen valuma-alueesta Karkkilan Pyhäjärveltä Mustionjokea pitkin aina Itämerelle Tammisaaren edustan merialueelle.
– Tulokset eivät suuresti eronneet aiemmista tarkkailuvuosista. Jätevesien kuormitus näkyy aiempien tarkkailuvuosien tapaan ajoittaisina vedenlaadun muutoksina pistekuormittajien, kuten jätevedenpuhdistamojen, läheisyydessä Karjaanjoen vesistössä, toteaa LUVYn vesistöasiantuntijaTiina AspLUVY:n julkaisemassa tiedotteessa.
NykyiselläänHiidenveden tila on luokiteltu tyydyttäväksi, Lohjanjärven etelä- ja koillisosiaan lukuun ottamatta hyväksi ja merialueen tila Pohjanpitäjänlahdella ja Tammisaaren edustalla välttäväksi.
Lohjanjärvellä pistekuormituksen vaikutus näkyy erityisesti talviaikaan vedenlaadun heikkenemisenä pistekuormittajien läheisyydessä Lohjanjärven keskustaajaman lähivesissä ja järven eteläosassa.
Hiidenvedenyhteistarkkailualueella puolestaan pistekuormituksen vaikutus voi näkyä ajoittain Vanjoen vedenlaadussa jätevedenpuhdistamon alapuolisella jokiosuudella. Hiidenveden matalilla alueilla, Kirkkojärvellä ja Mustionselällä, vedenlaatu on yleisesti ottaen heikointa, ja näillä alueilla myös sisäinen kuormitus on merkittävä kuormituksen lähde.
Kirkkojärvelle Vihdin kirkonkylän jätevedenpuhdistamo kuormittaa aluetta, mutta Vihtijoelta tulevan hajakuormituksen johdosta puhdistamon vaikutusta on vaikeaa erottaa.
Pohjanpitäjänlahdellaja Tammisaaren merialueella rannikolta suoraan tulevan pistemäisen kuormituksen osuus on vähäinen ja pistekuormituksen vaikutuksia on yleensä vaikeaa erottaa Mustionjoen tuomasta kuormituksesta ja rannikon hajakuormituksesta.
Mahdollinen jätevesien vaikutus voi kuitenkin ajoittain näkyä vedessä esimerkiksi bakteeripitoisuuksien kohoamisena pistekuormittajien purkuputkien läheisyydessä.
Suurinosa vesistöihin päätyvästä kuormituksesta on tiedotteen mukaan kuitenkin peräisin hajakuormituksesta. Merkittävimmät hajakuormituksen lähteet kaikilla yhteistarkkailualueilla ovat peltoviljely sekä luonnonhuuhtouma metsistä ja pelloilta.
Alueen vesistöjen kunnostamiseksi tehdään merkittävää työtä, johon voi tutustua LUVYn nettisivuilla kohdissa Lohikalat Karjaanjokeen -vesistövisio ja Rannikkovesivisio.
Yhteistarkkailujentoimeksiantajat ovat alueella toimivia pistekuormittajia, jotka laskevat jätevesiä vesistöihin ja joilla on siten velvoite tarkkailla toimintansa vaikutuksia vesialueella. Hiidenveden alueella yhteistarkkailuun osallistuivat Vihdin Vesi, Karkkilan vesihuoltolaitos ja Hopeaniemi Resorts, jossa toiminta on ollut viime vuosina vähäistä.
Lohjanjärven alueella yhteistarkkailussa mukana olivat kaksi Lohjan kaupungin yhdyskuntapuhdistamoa Pitkäniemi ja Peltoniemi sekä Sappi Finland Operations Oy eli Kirkniemen paperitehdas.
Merialueella mukana tarkkailussa olivat Raaseporin Veden Karjaa-Pohjan puhdistamo ja Tammisaaren Skeppsholmenin puhdistamo, Hangon satama (Koverharin satama) ja Hangon kaupunki (Koverharin kaatopaikka).
Lisäksitarkkailuihin on osallistunut vapaaehtoisina myös muita alueen toimijoita: Vihdin, Karkkilan ja Lohjan ympäristönsuojelun toimialat, Helsingin seudun ympäristöpalvelut HSY -kuntayhtymä, Hiidenveden kunnostus -hanke, sekä Geberit Production Oy (IDO Kylpyhuone Oy). Vuosi 2024 oli kaikilla kolmella yhteistarkkailualueella ns. suppea tarkkailuvuosi, jolloin tutkittiin pääasiassa vain vedenlaatua.
",news
"Karkkilan kaupunginhallitus on päättänyt lakkauttaa yläkoulun ja lukion yhteisen kuvataiteen lehtorin viran. Sen tilalle perustettiin kuvataiteen päätoimisen tuntiopettajan virka.
Päätöksen taustalla ovat kaupungin säästötoimenpiteet ja yt-menettelyt. Viran lakkauttamisen tarve johtuu taloudellisin ja toiminnallisin perustein toteutetusta tuntikehyksen vähentämisestä ja sitä kautta tarjottavien työtuntien vähenemisestä.
Kuvataiteen opettajan opetusvelvollisuus on 21 vuosiviikkotuntia ja näillä näkymin hänelle kertyisi lukuvuodelle 2025–2026 korkeintaan 18,7–19,2 vuosiviikkotuntia. Tuntien määrän ei nähdä olevan kasvusuuntainen oppilasmäärän vähetessä tulevaisuudessa.
Lehtoreilletulee tarjota opetusvelvollisuuttansa vastaava työmäärä (esimerkiksi matematiikan, fysiikan ja kuvataiteen lehtoreilla 21 vuosiviikkotuntia). Mikäli tunteja ei kerry opetusvelvollisuuden verran, tulee heille kuitenkin vähintään sen verran maksaa palkkaa.
Päätoimisille tuntiopettajille puolestaan tulee osoittaa vähintään 16 vuosiviikkotuntia opetusta. Tuntimäärä voi olla tuntiopettajilla myös opetusvelvollisuuden suuruinen tai suurempi, mikäli tunteja on tarjolla. Päätoimisen tuntiopettajan palkkaus ja työvelvollisuus on muuten samoin kuin vastaavalla lehtoriviranhaltijalla. Oikeus palkallisiin virkavapaisiin riippuu palvelussuhteen kestosta.
Sivutoiminentuntiopettaja työskentelee korkeintaan 15 vuosiviikkotuntia ja tuntipalkkio maksetaan kultakin pidetyltä tunnilta. Sivutoimiselta tuntiopettajalta ei vaadita osallistumista yhteissuunnitteluaikaan, palkkaus on matalampi mm. vuosisidonnaisen osa ja lomarahan sekä lomapäiväkorvausten puuttuessa.
Näiden lisäksi opettajan virka voidaan myös osa-aikaistaa, mutta osa-aikaistaminen on tuntiopettajuutta jähmeämpi tapa eikä valmistelutekstin mukaan tässä tapauksessa palvele opetusmaailmassa tuntiopettajuuteen verrattavin tavoin.
",news
"Argentiinan presidenttiJavier Mileion siirtänyt poliittisen moottorisahansa uusille urille. Tavoitteena on nyt perinteisen median romuttaminen. Tämä on jatkoa Milein hallinnon viestintästrategialle, jonka aiempi kohde olivat poliitikot.
– Emme vihaa tarpeeksi näitä lehdistökortin omaavia palkkamurhaajia. Jos tuntisimme heidät, vihaisimme heitä vielä enemmän kuin poliitikkoja, Milei julisti pääsiäisenä X:ssä.
Nämä sanat käynnistivät kampanjan, jonka aikana presidentti pommitti journalisteja kymmenillä julkaisuilla ja sadoilla uudelleenjaoilla.
Strategiana median uskottavuuden murskaaminen
Politiikan tutkijaLucas Romeronmukaan Milein strategian tarkoituksena on horjuttaa perinteisen median uskottavuutta ja korvata se sosiaalisella medialla.
– On melko selvää, että presidentin tarkoitus on mitätöidä ne, jotka yrittävät asettaa hänelle rajoja.
Buenos Airesin yliopiston viestintätieteen tohtoriGuillermo Mastriniarvioi, että kampanja on jo tehonnut ja toimittajat ovat alkaneet sensuroida itseään.
– Sananvapauden tila on heikentynyt selvästi Argentiinassa Milein myötä. Kyse ei ole perinteisestä sensuurista, vaan poliittisesta hyödystä, jota haetaan toimittajien halventamisesta ja vihan lietsonnasta. Se saa monet pelkäämään ja sensuroimaan itseään.
Valeuutisia ja hyökkäyksiä myös oikealta
Sosiaalista mediaa lähes pakkomielteisesti käyttävä Milei on myös taipuvainen levittämään valeuutisia. Toukokuussa hallituksen viestintää tukeva digitaalinen media La Derecha Diario julkaisi tekaistun uutisen, jonka mukaan lähes 70 prosenttia argentiinalaisista tukee presidentin käsitystä siitä, että toimittajat vastaanottavat lahjuksia. Kyselyn tekijäksi nimettiin maan journalistijärjestö Fopea. Todellisuudessa koko kysely oli tuulesta temmattu. Tästä huolimatta Milei jakoi valeuutisen riemuiten.
Romero arvioi, että mustamaalauskampanjat kumpuavat Milein poliittisesta heikkoudesta: hänellä ei ole enemmistöä kongressissa eikä omia kuvernöörejä maakunnissa.
– Hän turvautuu ainoaan aseeseensa, kansan tukeen. Kun poliitikot on saatu mitätöityä yleisön silmissä, seuraavaksi on median vuoro.
Yllättävää kyllä, Milein hyökkäysten kohteena eivät ole vasemmistolaiset journalistit, vaan ne mediat, jotka tukevat hänen talouspolitiikkaansa mutta kritisoivat hänen autoritaarista otettaan. Yksi maalituksen kohteista on konservatiivinen La Nación, jonka kolumnistit tukevat hallituksen talouslinjaa mutta arvostelevat muun muassa sitä, että Milei yritti alkuvuodesta nimittää kaksi korkeimman oikeuden tuomaria ilman senaatin hyväksyntää.
– Milei ei pelkää toimittajia, jotka kirjoittavat häntä jo valmiiksi vihaaviin lehtiin. Hän haluaa vaientaa ne äänet, joiden yleisö voi olla hänen potentiaalista kannattajakuntaansa, Mastrini sanoo.
Ilmapiiri kovenee – itsesensuuri lisääntyy
Toukokuussa presidentti ilmoitti suorassa lähetyksessä nostaneensa rikossyytteet kolmea toimittajaa vastaan kunnianloukkauksesta ja herjauksesta. Syytteet tulevat kuitenkin luultavasti kaatumaan, sillä vuonna 2009 Argentiinassa laajennettiin sananvapautta poistamalla kunnianloukkausten ja herjausten rangaistavuus, kun kyse on julkisesta keskustelusta.
Median heikentynyt asema ja yleisön luottamuksen lasku antavat Mileille otollisen maaperän. Toimittajat, jotka haluavat haastatella häntä, joutuvat usein myötäilemään.
Maaliskuussa Milein televisiohaastattelusta leikattiin pois kohta, jossa presidentti sanoi jotakin epäedullista. Presidentin neuvonantaja keskeytti kuvaukset, ja toimittaja hyväksyi pyynnön poistaa osuus. Tapaus vahvisti kuvaa siitä, että vain myötäilevät journalistit pääsevät hänen lähelleen.
Toimittaja ja sosiaalisen median analyytikkoDiego Corbalántoteaa, että toimittajiin suhtaudutaan entistä vihamielisemmin julkisessa keskustelussa.
– Tuomarit, poliisit ja ammattiliittojohtajat saavat pahimmat arviot, mutta sen jälkeen tulevat toimittajat, jotka ovat jopa poliitikkoja huonommassa asemassa.
– Argentiinassa journalismilla on ollut jo pitkään huono maine. Milei ei ole tätä ilmiötä keksinyt, mutta hän kiihdyttää sitä ja käyttää hyväkseen yleisen luottamuksen rapautumista, Corbalán päättää.",news
"Ketkä ovat tämän päivän vaikuttavimpia vasemmistolaisia?
Tätä KU:n toimitus kysyi useilta ihmisiltä. Vastaajia oli eri ikäisiä, eri taustoilla, eri sukupuolista ja eri puolilta Suomea, eivätkä suinkaan kaikki olleet vasemmistolaisia.
Näistä vastauksista ja toimituksellisen harkinnan pohjalta koostettiin kymmenen tällä hetkellä erityisen vaikuttavan henkilön lista. Henkilöt ovat tässä aakkos-, eivät vaikuttavuusjärjestyksessä.
Mitä sitten on vaikuttavuus? Ainakin se voi ilmetä niin poliittisena ja taloudellisena valtana kuin asiantuntijuutena ja mielipidevaikuttajuutenakin.
Lopulta kyse on toki tulkinnasta, näkökulmasta ja mielikuvista. On monta tapaa olla vasemmistolainen ja monta tapaa vaikuttaa. Hyväksytään se ja muutetaan maailma.
Li Andersson: Vasemmiston megastara
Vasemmistoliiton muutos punavihreiden kaupunkilaisten puolueeksi kulminoituuLi Anderssoniin.Muutoksen aloittiPaavo Arhinmäki,mutta Anderssonin aikana vasemmistosta tuli se, mitä se nykyisin on.
Asiakeskeisyydessään Andersson on poliitikoksi poikkeuksellinen. Andersson tunnetaan ja häntä arvostetaan yli puoluerajojen siitä, että hän perehtyy asioihin perusteellisesti ja argumentoi vahvasti asiapohjalta. Hän ei ole tyytynyt helppoon ja höttöiseen arvopuheeseen vaan puhunut systemaattisesti ja analyyttisesti taloudesta.
Onkin hämmentävää, ettei vaaliväittelyissäkin loistaneen älykkään ja nopean Anderssonin suosio juuri kanavoitunut vasemmiston kannatuksen nousuksi. Ehkä se kertoo osaltaan siitä, että politiikkaa tehdään ja äänestäjät äänestävät ensisijaisesti tunteella.
Toisaalta europarlamentissa Anderssonista saattaa osana GUE/NGL-vasemmistoryhmittymää muodostua hyvinkin näkyvä ja merkittävä vasemmistolainen hahmo, joka vaikuttaa paljon siihen, mitä vasemmisto on Euroopassa.
Mepiksi Andersson saikin harvinaisen vahvan mandaatin äänestäjiltä, kun hän vuonna 2024 rikkoi eurovaalien Suomen kaikkien aikojen ääniennätyksen lähes 250 000 äänellään. Äänikuningatar itse arvioi ihmisten arvostaneen hänen tapaansa tehdä politiikkaa – eikä varmasti ollut siinä aivan väärässä. Andersson on 150 000 Instagram-seuraajallaan yksi myös ulkomailla tunnetuimmista vasemmistolaisista.
Paavo Arhinmäki: Punavihreä eminenssi
Vasemmistoliiton puheenjohtajuuden vuonna 2016 jättänytPaavo Arhinmäkiei suinkaan poistunut politiikan näyttämöltä, vaan jatkoi ensin rivikansanedustajana, sitten puolueensa eduskuntaryhmän puheenjohtajana. Hän on ollut seuraajilleen Li Anderssonille jaMinja Koskelallemyös luotettu neuvonantaja.
Vuoden 2021 kuntavaalien jälkeen Paavo Arhinmäki valittiin Helsingin kaupungin kulttuurista ja vapaa-ajasta vastaavaksi apulaispormestariksi. Edellisen kerran vasemmistoliiton edeltäjä SKDL oli pitänyt hallussaan Helsingin apulaiskaupunginjohtajan pestiä vuonna 1989.
Paavo Arhinmäki on onnistuneesti profiloitunut sportti-, kulttuuri- ja lähiöpormestarina. Hän on julkaissut sosiaaliseen mediaan huippusuosittuja videoita, joissa esitellään pääkaupungin kulttuuri- ja liikuntapalveluita. Arhinmäki on apulaispormestarin ominaisuudessa pyörittänyt myös lukupiiriä, jonka yhteydessä hän on käynyt kaikissa Helsingin 38 kirjastossa. Lisäksi hän on tuonut esille Helsingin lähiöiden merkitystä kaupungin vetovoiman ja viihtyisyyden lisäämisessä.
Arhinmäki on yhä vasemmistoliiton näkyvimpiä poliitikkoja, ja varsinkin Helsingissä hän on suosittu hahmo toreilla ja markkinoilla. Usein Arhinmäen ympärille kerääntyykin aktiivinen toriparlamentti kuuntelemaan ja keskustelemaan ajankohtaisista asioista.
Lauri Finér: Veronörtti numero yksi
Harva suomalainen pystyy nimeämään ainuttakaan puolueen ajatuspajaa. Jos pystyy, on nimi todennäköisesti Kalevi Sorsa -säätiö. Se johtuuLauri Finéristä,joka on tehnyt demarien ajatuspajasta aktiivisen yhteiskunnallisen keskustelijan.
Yhden luonnehdinnan mukaan Finér johtamansa säätiön kanssa tekee sen työn, joka ammattiyhdistysliikkeen pitäisi tehdä. Yksi tuoreimmista esimerkeistä on Sorsa-säätiön raportti, jossa osoitettiin valtiovarainministeriön työllisyysvaikutusten höttöisyys.
Työn laadusta kertoo se, että häntä vastaan ei kampanjoida faktoilla. Kritiikki kohdistuu käytännössä aina Finérin säätiön taustaan. Syykin on selvä: Finérin teettämät raportit ovat perusteiltaan vankkoja.
Mikään kansanvillitsijä Lauri Finér ei ole. Puhe on tiukan tutkijapohjaista, ja se on ryyditetty viittauksilla tutkimuksiin.
Maallikko saattaa pudota nopeasti kärryiltä, kun kuuntelee veroselvitystä. Jotkut kuvailevatkin Finériä veronörtiksi, mutta nörtti ei tässä tapauksessa ole haukkumasana.
Yhden henkilön merkitystä ei pidä ylikorostaa, mutta ajatuspajakentällä Lauri Finérin kädenjälki on ollut todella iso.
Lauri Holappa: Vastavirran talousviisas
Uuden talousajattelun keskuksen (UTAK) toiminnanjohtajaLauri Holappaon valtiotieteiden tohtori, tietokirjailija ja tutkija. Hänet tunnetaan yhtenä Suomen näkyvimmistä jälkikeynesiläisen taloustieteen edustajista. Työssään Holappa kritisoi talouskuripolitiikkaa ja niinkutsuttua tarjontapuolen taloustiedettä.
Holappa pulpahti valtakunnanjulkisuuteen 2010-luvun alun eurokriisin jälkimainingeissa, kun Holapan jaJussi AhokkaanteosRahatalous haltuun(Otava 2014) julkaistiin. Kirjassaan Ahokas ja Holappa purkivat suomalaisen valtavirran talouspolitiikkaan ja -keskusteluun liittyviä käsityksiä ja tarkastelivat niitä kriittisesti. Teos väitti, että ”Suomen talouspolitiikkaa ohjaava valtateoria on perusteiltaan virheellinen ja sen toteuttaminen johtaa kurjistuvaan talouskehitykseen ja hyvinvointivaltion tuhoutumiseen”.
Sittemmin Holapan ja Ahokkaan yhteistyö jatkuiPoliittinen talous-podcastin muodossa. Talouspolitiikkaa kriittisellä otteella tarkastellutta podcastia julkaistiin 70 jakson verran vuosina 2018–2024. Sen työtä jatkaa KU:nRaha, talous ja politiikka-podcast.
Lauri Holappa on pysytellyt politiikan ulkokehällä, mutta hän toimi vasemmistoliiton ministeriryhmän talouspoliittisena erityisavustajana 2021–23, kun puolue oli mukanaMarininhallituksessa.
Anna Kontula: Viimeinen radikaali
TutkijataustainenAnna Kontulaei ole poliitikkona tyytynyt surfailemaan uusimpien trendien aallonharjalla, vaan hän on ollut luomassa niitä. Kontulalla on sekä poikkeuksellinen kyky havaita yhteiskunnan uusia virtauksia ja hienovaraisia signaaleita että kyky vakiinnuttaa uusia aiheita ja näkökulmia poliittiseen keskusteluun.
Kontula puhui esimerkiksi seksityöläisten ja siirtolaisten oikeuksista jo pari vuosikymmentä ennen muita ja kirjoitti hengellisyydestä ja uskonnosta yli kymmenen vuotta ennen nykyistä yhteiskunnassa orastavaa uutta kiinnostusta aihealueeseen.
Hän ei ole epäröinyt harjoittaa myöskään kansalaistottelemattomuutta tärkeiksi kokemiensa asioiden eteen. Vuonna 2020 Kontula pyrki tunkeutumaan Israelin rakentaman muurin läpi Gazaan saadakseen huomiota alueen saarrolle ja vastustaakseen Suomen asekauppoja Israelin kanssa. Aiemmin hän on kertonut muun muassa piilotelleensa paperittomia kotonaan.
Kontula on profiloitunut ennen kaikkea ajattelijana. Tinkimätön, pelottavan terävä ja johdonmukainen Kontula on Anderssonin lailla loistanut livekeskusteluissa.
Puolueen sisällä hän asemoituu sen vasempaan laitaan ja kutsuu itseään kommunistiksi. Kontula ei ole epäröinyt olla eri mieltä myöskään oman puolueensa kanssa. Esimerkiksi Suomen Nato-jäsenyyttä hän vastusti.
Minja Koskela: Juokseva johtotähti
Kun Minja Koskela valittiin vasemmistoliiton puheenjohtajaksi lokakuussa 2024, politiikan käytäväpuheissa kuiskittiin Koskelan joutuvan täyttävän edeltäjänsä Li Anderssonin suuria saappaita.
Ajatus ei ollut tuulesta temmattu: kun Andersson ilmoitti luopuvansa puheenjohtajuudesta, pidäteltiin vasemmistossa hengitystä. Puolueen kannatuksen ajateltiin olevan pitkälti huippusuositun puheenjohtajan varassa. Romahtaisiko puolueen kannatus siis puheenjohtajavaihdoksen myötä?
Koskela on antanut Anderssonin viedä saappaansa mukanaan Brysseliin ja vetänyt niiden sijaan jalkaansa juoksukengät. Kestävyysjuoksua harrastava Minja Koskela joutui kuitenkin heti spurttaamaan ja viemään puolueensa kunta- ja aluevaaleihin toimittuaan puoluejohdossa vain puoli vuotta.
Vaalitulos oli lopulta vasemmistoliitolle hyvä, ja puheenjohtaja Koskelakin voi keskittyä pitkän matkan tavoitteeseen eli eduskuntavaaleihin 2027.
Matkalla niihin on kolme estettä hypättävänä. Ensimmäinen on se, miten säilyttää puolueen hyvä kannatuskehitys, kun vaaleihin on yli vuosi aikaa. Toinen on vasemmistoliiton erottautuminen suhteessa SDP:hen ja vihreisiin: miten erottautua riittävästi – ajautumatta kuitenkaan marginaaliin?
Kolmas kysymysmerkki liittyy valtaan. Viekö Minja Koskela puolueensa hallitusvastuuseen eduskuntavaalien jälkeen? Jos kyllä, kenen kanssa ja millä ohjelmalla?
Turja Lehtonen: Kabinettien jyrähtelijä
Teollisuusliiton varapuheenjohtajaTurja Lehtonenon kävelevä sitaattiautomaatti. Kun toimittajan nauhuri napsahtaa päälle, päätyy viidentoista minuutin nauhalle kymmeniä otsikkoon kelpaavia sitaatteja.
Turkulaisista juuristaan ylpeä Lehtonen ei pelkää niin sanotusti tykitellä. Kun Teollisuusliiton demarisiipi jarruttelee ja on varovainen kommenteissaan, antaa Lehtonen palaa. Tulilinjalla ovat milloin Elinkeinoelämän keskusliiton johtajat, milloin Teknologiateollisuuden työnantajat tai oikeistohallitus.
Lehtosen vaikutus vasemmistossa näkyy etenkin kahdessa asiassa. Teollisuusliitto neuvottelee, vaikka Lehtonen ei sitä halua, oikeastaan kaikille suomalaisille palkankorotukset. Teollisuusliiton palkankorotuksista syntyy niin sanottu yleinen linja, jota muut eivät ylitä.
Toinen puoli on sitten yhteiskunnallisessa keskustelussa, jossa ay-liikkeen kuuluvimmat äänet ovat merkittävimmillä liitoilla. Teollisuusliitto on todennäköisesti merkittävin.
Lehtonen johtaa Teollisuusliiton vasemmistosiipeä. Yli viisikymppinen mies on uransa aikana nähnyt, kuinka vasemmiston suosio on liiton jäsenistössä hiipunut.
Sen kääntämiseksi kukaan ei ole vielä keksinyt keinoa.
Matias Mäkynen: Vasemmistodemarien megafoni
Matias Mäkynentunnetaan viiksistään ja talousnäkemyksistään. Harvaa osaa silti sanoa, milloin hän nousi eduskuntaan. Oikea vastaus ei nimittäin ole eduskuntavaalien jälkeen vuonna 2019.
Niissä Mäkynen jäi varasijalle. Paikka eduskuntaan aukesi joulukuussa 2019Jutta Urpilaisensiirryttyä komissaariksi.
Omiensa joukossa Mäkynen oli jo tunnettu, mutta valtakunnan julkisuuteen hän pomppasi tammikuussa 2021. Silloin hän tykittiHelsingin Sanomainhaastattelussa talousnäkemyksiään, joissa hän haastoi niin kutsuttua valtavirtaista näkemystä.
Nimi oli isossa lehdessä, ja se myös huomattiin isosti. Seurauksena oli, että Mäkynen nousi demarien talouspuhujaksi. Hattu päästä, isossa puolueessa se on helpommin sanottu kuin tehty.
Sanna Marinsai demarit näyttämään vasemmistolaisemmilta, Matias Mäkynen sai heidät kuulostamaan siltä. Se näkyi eduskuntavaaleissa 2023.
Antti Lindtmaninjohtamassa SDP:ssä Mäkynen on ajautunut sivuraiteelle, mutta hän on taitavasti onnistunut haastamaan puolueensa linjoja ja tuomaan linjaeroja julkisuuteen. Viime aikoina nämä ovat koskeneet talouden lisäksi myös ihmisoikeuksia, kun Mäkynen on viiden muun demarikollegansa kanssa vastustanut hallituksen ja muiden demarien tukemaa käännytyslakia.
Yksi tähän juttuun haastateltu henkilö kuvasi Mäkystä osuvasti: vallitsevan talouspoliittisen ajattelun haastaja, vasemmistolaisuuden soihdunkantaja oikeistodemareiden nyt hallitsemassa SDP:ssä.
Millariikka Rytkönen: Hoitajakapinan airut
MyösMillariikka Rytkönenon harvinaisuus lajissaan: ammattiliiton johtaja, joka on somessa kuin kala vedessä. Tehyn puheenjohtaja sometti itsensä suomalaisten sydämiin viimeistään vuonna 2022Milla ja lamppu-Instagram-tilillään, joka ironisoi liittojohtajan kuvasta noussutta kohua. Oikealla laidalla oli näet pöyristytty siitä, että Rytkösen kanssa samassa lehtikuvassa näkyi ”sairaanhoitajan kuukausipalkan verran” maksava design-lamppu. Rytkönen otti absurdista kritiikistä kaiken ilon irti ja alkoi kuvata itseään erilaisten sairaanhoitajan kuukausipalkan verran maksavien asioiden vieressä.
Rytkösen somepreesens on ollut muutenkin virkistävä. Hän on käyttänyt taitavasti hyväkseen kohtaamaansa arvostelua ja tehnyt kritisoiduimmista ominaisuuksistaan valttikorttejaan: hän on räväkkä ja suora ja kritisoinut naisiin kohdistuvia kulttuurisia odotuksia esimerkiksi herkuttelemalla somekuvissaan. Rytkönen on nainen, joka on liikaa, ja häntä vihataan ja rakastetaan juuri siksi.
Myös ay-liikkeen sisällä Rytkönen on jakanut mielipiteitä pidettyään voimakkaasti kiinni hoitajien palkankorotusvaateista koronapandemian jälkimainingeissa, kun ylistettyjen sankarihoitajien arvostus ei vähemmän yllättäen tahtonutkaan realisoitua näiden palkkoihin.
Niin sanotun pakkolain eli potilasturvalain kritiikki henkilöityi sekin Rytköseen, joka vastusti Marinin hallituksen säätämää lakia viimeiseen asti. Laki aiheuttikin joukkopaon jo valmiiksi työvoimapulasta kärsivältä alalta, kun tuhannet hoitajat poistivat ammattioikeutensa Valviran rekistereistä välttääkseen pakkotyön.
Alma Tuuva: Meemivasemmiston kasvot
Taiteilija ja sosiaalisen median vaikuttajaAlma Tuuvavalittiin Helsingin kaupunginvaltuustoon vasemmistoliiton sitoutumattomana ehdokkaana kevään 2025 kuntavaaleissa. 2 855 äänellään Tuuva jätti taakseen useita istuvia kansanedustajia ja ministereitä.
Tuuvan suosio perustuu hänen ylläpitämäänsä Pikakahvimemegirl-tiliin Instagramissa. Tilillä on yli 40 000 seuraajaa.
Vuonna 2023 Alma Tuuva osallistui YlenSinkut paljaana-realitysarjaan, jossa hän sai aikaan kohua kapitalisminvastaisilla ajatuksillaan työstäkieltäytymisestä. Tuuvan mielipiteet palkkatyöstä aiheuttivat oikeistopiireissä närkästystä ja suoranaista raivoa, mutta toisaalla ne saivat kannatusta ja vastakaikua.
Julkisuuden ja vaalivoiton kautta Tuuvasta on tullut 2020-luvun meemivasemmiston näkyvin edustaja. Meemivasemmisto paketoi kapitalismia ja oikeistoa kritisoivat argumentit lyhyeen, helposti ymmärrettävään – ja ennen kaikkea jaettavaan muotoon. Pikakahvimemegirlinä Alma Tuuva julkaisee meemejä, jotka kritisoivat nasevasti kapitalismia, työelämää ja oikeistopolitiikkaa. Hänen otteensa on piikikäs, mutta leikittelevä.
Politiikan ja meemien lisäksi Alma Tuuva on kertonut kirjoittavansa kirjaa, johon hänellä on kustannussopimus. Tuuvalla on myös podcast,  ja hän on kirjoittanut kolumneja muun muassa Tulva-lehteen.",news
"Sodan keskiössä on kuolema. Kaikki tietävät, että sotilaan tehtävä on tappaa, joskus myös kuolla. Mutta tätä ei usein sanota ääneen.
Kielen tarkoitus on välittää merkityksiä, mutta sitä käytetään myös merkitysten hämärtämiseen. Tappamista kutsutaan viholliseen vaikuttamiseksi tai sen neutraloimiseksi. Sotilaan kuolema sodassa on kaatumista, ja kuolleesta tulee sankarivainaja.
YlenUutispodcastinjaksossa”Viimeinen kirje omaisille ja kenttähaudan kaivuu – miten kuolemaa harjoitellaan armeijassa?”everstiluutnanttiTino Savolainenlupasi kertoa, kuinka Suomen Puolustusvoimissa harjoitellaan kohtaamaan kuolema ja siihen liittyvä tabu. Olin ilahtunut: vihdoinkin kissa nostetaan pöydälle.
Sotilaita kuoleman kohtaamiseen ja käsittelyyn kouluttava Savolainen kertoo, että eräänä harjoituksena on kirjoittaa viimeinen kirje omaisille ja läheisille: Mitä minä ajattelin ja mitä haluaisin, että te jälkeen jäävät tietäisitte. Toinen harjoitus on suunnitella omat hautajaiset.
Nämä harjoitukset olisivat varmasti hyödyllisiä meille kaikille. Niissä pysähdytään kaikelle elämälle yhteisen haurauden ja rajallisuuden äärelle. Hiljennytään pohtimaan sitä, miten elän ja mille.
Savolainen sanoo, että harjoitusten jälkeen kuolema ei ole enää häntä häirinnyt. Sotilaskouluttaja sai asian kuulostamaan siistiltä ja ratkaistulta: Kuoleman mysteeri on näillä keinoin loppuun käsitelty, homma on hallussa, pelot poissa.
Mutta kuolemaa ja elämää ei voi hallita, eikä äärimmäistä kesyttää pikaharjoituksin. Erityisesti minua häiritsi kouluttajan puheessa kuoleman ja tappamisen instrumentalisointi: kun harjoitukset on tehty, tehokas toiminta ja johtaminen on taas mahdollista. Tämä paljastaa sotilaskoulutuksen ytimen ja päämäärän.
Oma kuolema ja toisen hengen vieminen eivät kohtaa insinööriajattelun kanssa. Oman kuoleman ennakoiva ajattelu on lopulta mahdotonta. Kenelläkään meistä ei ole kokemusta oman kuoleman hetkestä tai siitä, mitä silloin todella ajattelemme. Onko päätös lähteä kriisinhallintaoperaatioon silloin hyvä idea?
Suomen vaarallisin ammatti ei tällä hetkellä ole kuitenkaan sotilas. Vuositasolla eniten loukkaantuu ja kuolee kuljetusalalla työskenteleviä, rakennustyöläisiä ja maataloustyöntekijöitä. Heidän arkkujensa päälle ei levitetä lippuja, heidän kuolemaansa ei glorifioida eikä sen kohtaamista harjoitella. Se on tavallista.
Jos ei kuoleminen, ei ole tappaminenkaan – edes sodassa – yleensä ihmiselle helppoa. Sitä pitää harjoitella, sen kynnystä madaltaa, jotta se sujuisi. Tappaminen sodassa on juridisesti oikeutettua, mutta lopulta yksilö on yksin tekojensa kanssa.
Suomessakin on elänyt suuri joukko ihmisiä, joiden on täytynyt tappaa. Valtio ei nähnyt painajaisia heidän puolestaan, he itse kantoivat ja kantavat haavoja mielessään, tehden tilejään äärimmäisen kanssa elämänsä loppuun saakka.
Juridisestikin oikeutettu tappaminen tekee pahaa myös tekijälleen. Joidenkin kansainvälisten tutkimusten mukaan teurastamotyöntekijät kärsivät laajasti mielenterveyden häiriöistä ja heidän riskinsä esimerkiksi seksuaalirikoksiin on ylikorostunut.
Väkivalta kaikissa sen muodoissa liittyy yhteen, kiertää loppumatta tasolta toiselle. Siksikin sen oikeuttaminen on mahdotonta.
Kirjoittaja on sotaa, militarismia, kriisejä ja kärsimystä työssään käsittelevä valtiotieteilijä ja historian tutkija, joka käsittelee kolumneissaan aikaamme leimaavia synkkiä ja väkivaltaisia ilmiöitä.",news
"Politiikan kevättä 2025 määritti kolme asiaa.
Ensinnäkin Yhdysvaltain uusvanha presidenttiDonald Trumpastui virkaansa tammikuussa, ja sekoilu jatkui melkeinpä täsmälleen siitä, mihin se vuonna 2021 jäi. Huhtikuussa Trump laittoi maailman osakemarkkinat sekaisin ”vapautuspäivän” tullipäätöksillään – vain pyörtääkseen puheensa myöhemmin. Sama kuvio toistui uudelleen kevään aikana.
Suomessa järjestettiin historian toiset aluevaalit, nyt ensimmäistä kertaa samassa yhteydessä kuntavaalien kanssa. Niissä pääministeriPetteri Orpon(kok) hallituksen kakkospuolue perussuomalaiset koki murskatappion. Sama suunta jatkui kannatusmittauksissa.
Kolmas politiikan merkittävä ilmiö oli hallituksen täyskäännös talouspolitiikassa. Huhtikuun lopulla hallitus ilmoitti uusista veronkevennyksiä erityisesti kaikkein rikkaimmille. Samalla satojentuhansien palkansaajien verotus kiristyy, kun ay-jäsenmaksujen veronkevennys poistuu.
Mitä jäi mieleen politiikan keväästä?Veera Paananen,Helsingin Sanomainpolitiikan toimittaja:Itselleni jäivät erityisesti mieleen kevään aluevaalit. Käsittelen työssäni sote-asioita, joten seurasin vaaleja tarkasti.Vaalit menivät oikeastaan juuri niin kuin pelkäsinkin, ja aluevaaleihin liittyvä demokratiaongelma tuli monella tapaa näkyväksi. Ensinnäkin kevään 2025 vaalit menivät aika lailla samalla tavalla kuin edelliset, ensimmäiset aluevaalit. Kaikki puolueet lupasivat aika höttöisesti vain parempia palveluita. Realiteetti on kuitenkin se, että hyvinvointi-alueiden budjetit annetaan ylhäältä, koska alueilla ei ole verotusoikeutta. Tätä asiaa puolueet eivät suostuneet käsittelemään ollenkaan.ILMOITUSILMOITUSEsimerkiksi vasemmistoliitto omassa aluevaaliohjelmassaan lupaili vaikka mitä, ja sitten todettiin, että nämä rahoitetaan erilaisilla veroratkaisuilla. Aluevaltuutetut eivät tietenkään sellaisista päätä. Kuitenkin kaikkien puolueiden osalta liikuttiin sellaisessa todellisuudessa tai oikeastaan utopiassa, joka ei ole todellisuutta. Vaaleissa puolueiden välille ei lopulta saatu mitään eroja, koska siitä todellisuudesta ei pystytty puhumaan.Tämän takia kirjoitin vaalien jälkeisenä aamuna analyysin jossa totesin, että alueilla ei tule muuttumaan mikään, koska ne eivät pysty päättämään omasta rahoituksestaan.Veera Paananen, Minja Koskela ja Theodora Helimäki.Kuva: Veera Paananen / Antti Yrjönen / Helsingin yliopistoMinja Koskela, vasemmistoliiton puheenjohtaja:Kunta- ja aluevaalit olivat vasemmistoliitolle valtavan tärkeät, sillä teemat liittyivät politiikkamme kovaan ytimeen: ihmisten arjen sujuvuuteen ja yhteisten palveluiden parantamiseen. Nostimme kannatustamme ja se on näkynyt gallupeissa vaalien jälkeenkin. Ajassa, jossa hallitus leikkaa kaikkein heikoimmassa asemassa olevilta ihmisiltä, on vasemmistolaisella politiikalla selvästi tilausta. Ja mehän toimitamme!Valitettavasti keväästä jäi mieleen myös hallituksen lyhytnäköinen ja kylmä talouspolitiikka, joka on paitsi epäinhimillistä, myös finanssipoliittisesti järjetöntä. Äänestimme käännytyslaista, jossa vasemmistoliiton kanta säilyi samana kuin vuosi sitten: haluamme vaalia kansainvälisiä sopimuksia ja ihmisoikeuksia. Äänestimme poikkeuslakia vastaan, mutta jäimme valitettavasti vähemmistöön. Teemme täysillä töitä ihmisoikeuksien vahvistamiseksi myös tulevaisuudessa.Henkilökohtaisesti minulle jäi politiikan keväästä tärkeimpänä asiana vasemmistoliiton jäseniin ja aktiiveihin tutustuminen ympäri Suomea. Olen toiminut puheenjohtajana vasta reilut puoli vuotta ja olen kiitollinen ja otettu lämmöstä, jolla minut on otettu vastaan eri puolilla maata. Lupaan jatkaa kiertämistä – tätä työtä tehdään ihmisille ja ihmisten kanssa ja vasemmistoliitolla on absoluuttisesti paras joukkue.”Kokoomuksen kannatuksessa nämä vaikeat ajat eivät näy, sillä moni leikkaus ei kohdistu heidän äänestäjiinsä.”Theodora Helimäki, valtio-opin tutkija, Helsingin yliopisto:Äänestyskäyttäytymisen tutkijana minulle jäi vahvasti mieleen kunta- ja aluevaalit, sillä ne olivat ensimmäinen pysyvä yritys yhdistää vaaleja. Oli mielenkiintoista seurata, miten puolueet ja ehdokkaat käsittelivät kahta vaalia samanaikaisesti ja miten eri puolia tuotiin esiin kampanjoissa. Lopputulemana silti piti todeta, että äänestäjälle tämä asetelma ei ollut helpoin, vaan moni joutui todella miettimään, mikä päätöksenteko kuuluu mihinkin tasoon ja mikä numero menee mihinkin äänestyslippuun.Kotimaan politiikassa on tehty paljon leikkauksia. Kokoomuksen kannatuksessa nämä vaikeat ajat eivät näy, sillä moni leikkaus ei kohdistu heidän äänestäjiinsä. Perussuomalaisten kohdalla kannatus on laskussa, sillä heidän äänestäjänsä tuntevat vahvemmin leikkaukset. Puoliväliriihen kohdalla huomataan, etteivät kaikki vaalilupaukset pitäneet – Suomi joutuu ottamaan lisää velkaa ja veroja muunnellaan puolin ja toisin. Vaikeita päätöksiä pitää tehdä lisää.Maailmantilanne jatkaa muuttumista, kun valtapeliä pelataan – monella mantereella soditaan aseellisesti ja väläytettiin myös kauppasodan alkamista. Vallan vaihtuessa USA:ssa yritetään kortteja pelata eri tavalla.
Veera Paananen,Helsingin Sanomainpolitiikan toimittaja:
Itselleni jäivät erityisesti mieleen kevään aluevaalit. Käsittelen työssäni sote-asioita, joten seurasin vaaleja tarkasti.
Vaalit menivät oikeastaan juuri niin kuin pelkäsinkin, ja aluevaaleihin liittyvä demokratiaongelma tuli monella tapaa näkyväksi. Ensinnäkin kevään 2025 vaalit menivät aika lailla samalla tavalla kuin edelliset, ensimmäiset aluevaalit. Kaikki puolueet lupasivat aika höttöisesti vain parempia palveluita. Realiteetti on kuitenkin se, että hyvinvointi-alueiden budjetit annetaan ylhäältä, koska alueilla ei ole verotusoikeutta. Tätä asiaa puolueet eivät suostuneet käsittelemään ollenkaan.
Esimerkiksi vasemmistoliitto omassa aluevaaliohjelmassaan lupaili vaikka mitä, ja sitten todettiin, että nämä rahoitetaan erilaisilla veroratkaisuilla. Aluevaltuutetut eivät tietenkään sellaisista päätä. Kuitenkin kaikkien puolueiden osalta liikuttiin sellaisessa todellisuudessa tai oikeastaan utopiassa, joka ei ole todellisuutta. Vaaleissa puolueiden välille ei lopulta saatu mitään eroja, koska siitä todellisuudesta ei pystytty puhumaan.
Tämän takia kirjoitin vaalien jälkeisenä aamuna analyysin jossa totesin, että alueilla ei tule muuttumaan mikään, koska ne eivät pysty päättämään omasta rahoituksestaan.
Veera Paananen, Minja Koskela ja Theodora Helimäki.Kuva: Veera Paananen / Antti Yrjönen / Helsingin yliopisto
Minja Koskela, vasemmistoliiton puheenjohtaja:
Kunta- ja aluevaalit olivat vasemmistoliitolle valtavan tärkeät, sillä teemat liittyivät politiikkamme kovaan ytimeen: ihmisten arjen sujuvuuteen ja yhteisten palveluiden parantamiseen. Nostimme kannatustamme ja se on näkynyt gallupeissa vaalien jälkeenkin. Ajassa, jossa hallitus leikkaa kaikkein heikoimmassa asemassa olevilta ihmisiltä, on vasemmistolaisella politiikalla selvästi tilausta. Ja mehän toimitamme!
Valitettavasti keväästä jäi mieleen myös hallituksen lyhytnäköinen ja kylmä talouspolitiikka, joka on paitsi epäinhimillistä, myös finanssipoliittisesti järjetöntä. Äänestimme käännytyslaista, jossa vasemmistoliiton kanta säilyi samana kuin vuosi sitten: haluamme vaalia kansainvälisiä sopimuksia ja ihmisoikeuksia. Äänestimme poikkeuslakia vastaan, mutta jäimme valitettavasti vähemmistöön. Teemme täysillä töitä ihmisoikeuksien vahvistamiseksi myös tulevaisuudessa.
Henkilökohtaisesti minulle jäi politiikan keväästä tärkeimpänä asiana vasemmistoliiton jäseniin ja aktiiveihin tutustuminen ympäri Suomea. Olen toiminut puheenjohtajana vasta reilut puoli vuotta ja olen kiitollinen ja otettu lämmöstä, jolla minut on otettu vastaan eri puolilla maata. Lupaan jatkaa kiertämistä – tätä työtä tehdään ihmisille ja ihmisten kanssa ja vasemmistoliitolla on absoluuttisesti paras joukkue.
Theodora Helimäki, valtio-opin tutkija, Helsingin yliopisto:
Äänestyskäyttäytymisen tutkijana minulle jäi vahvasti mieleen kunta- ja aluevaalit, sillä ne olivat ensimmäinen pysyvä yritys yhdistää vaaleja. Oli mielenkiintoista seurata, miten puolueet ja ehdokkaat käsittelivät kahta vaalia samanaikaisesti ja miten eri puolia tuotiin esiin kampanjoissa. Lopputulemana silti piti todeta, että äänestäjälle tämä asetelma ei ollut helpoin, vaan moni joutui todella miettimään, mikä päätöksenteko kuuluu mihinkin tasoon ja mikä numero menee mihinkin äänestyslippuun.
Kotimaan politiikassa on tehty paljon leikkauksia. Kokoomuksen kannatuksessa nämä vaikeat ajat eivät näy, sillä moni leikkaus ei kohdistu heidän äänestäjiinsä. Perussuomalaisten kohdalla kannatus on laskussa, sillä heidän äänestäjänsä tuntevat vahvemmin leikkaukset. Puoliväliriihen kohdalla huomataan, etteivät kaikki vaalilupaukset pitäneet – Suomi joutuu ottamaan lisää velkaa ja veroja muunnellaan puolin ja toisin. Vaikeita päätöksiä pitää tehdä lisää.
Maailmantilanne jatkaa muuttumista, kun valtapeliä pelataan – monella mantereella soditaan aseellisesti ja väläytettiin myös kauppasodan alkamista. Vallan vaihtuessa USA:ssa yritetään kortteja pelata eri tavalla.",news
"1. Hyökkäys Ukrainaan on laiton, hyökkäys Iraniin välttämätönNaton hollantilainen pääsihteeriMark Rutteyritti tällä viikolla jonkinlaista uutta mielistelyn ja rähmällään olon ennätystä. Siksi lipevästi Rutte nuoli Yhdysvaltojen presidenttiä Donald Trumpia keskiviikkona päättyneessä Haagin huippukokouksessa.– Onnittelut ja kiitos päättäväisestä toiminnastanne Iranin suhteen. Se oli todella poikkeuksellista ja jotain, mitä kukaan muu ei olisi rohjennut tehdä. Sen ansiosta olemme kaikki enemmän turvassa, Rutte kehui viestissään, jonkaTrump julkaisisosiaalisen median alustallaan Truth Socialissa.Rutte kiittelikin Trumpin johtajuutta japuolusti huippukokouksen aikana toistuvastiYhdysvaltojen viime sunnuntaina Iraniin tekemiä, kansainvälisen oikeuden näkökulmastalaittomiasotilasiskuja. Hänen mukaansa Iranilla ei saa olla ydinasetta.– Historia on tehnyt teistä johtajan. Mielestäni se, mitä presidentti Trump on tehnyt, on hyvin kohdennettua, kirurgista, operaatio, jossa poistettiin mahdollisimman paljon Iranin kapasiteetista saavuttaa ydinase. Ylistän häntä siitä, Rutte palasi vielä teemaan kokouksenpäätöslehdistötilaisuudessa.Rutte sai vastaansa myös kysymyksen siitä, eikö ole tekopyhää, että Nato arvostelee Venäjän rikkoneen sääntöpohjaista kansainvälistä järjestelmää hyökkäyksellään Ukrainaan, mutta tukee Yhdysvaltojen iskuja.– No, en yhdy tähän näkemykseen ollenkaan, hän kuittasi.Norjan pääministeriJonas Gahr Støretotesi aiemmin viikollaiskujen olleen kansainvälisen oikeuden vastaisia. Rutte kommentoi tätä sanomalla, ettei näin ollut.Myös Suomen kokoomusvetoinen ulkopoliittinen johto presidenttiAlexander Stubb,pääministeriPetteri Orpo,ulkoministeriElina Valtonenja puolustusministeriAntti Häkkänenovat selkeästipuolustaneetIranin vastaisia iskuja.Naton huippukokous osoittikin, että Suomi tukee nyt Yhdysvaltoja täysin ja käytännössä ehdoitta.Mielenkiintoista on, että Iraniin kohdistuneen hyökkäyksenkannattajiin liittyimyös Ukrainan presidenttiVolodymyr Zelensky.Hän toisti viestin, jonka mukaan Iranilla ei saa olla ydinasetta. Vielä tämän vuoden helmikuussa hän kuitenkinvaatiUkrainalle itselleen ydinaseita.Sinällään ilmaisku Iranin ydinlaitoksia vastaan ei ole Trumpin keksintö. BrittilehtiThe Guardianin mukaanmukaan Yhdysvallat rakensi jo vuosia sitten maaperälleen iranilaisen Fordowin ydinlaitoksen jäljennöksen, johon se kokeilin nyt Iraniin pudotettuja bunkkerinmurtajapommeja.Lisäksi Yhdysvallat ja Israelharjoittelivatpommituksia vielä viime vuonna niinikään Bidenin hallinnon aikana.Yhdysvalloissa puheet Iranin ydinasevalmiudesta ovatkin vaihtuneet lennossa. Kansallisen tiedustelun johtajaTulsi Gabbardväittivain päivää ennen Yhdysvaltojen iskuja, että Iranilla olisi jo pian valmius ydinaseen rakentamiseen.Vielä maaliskuussa hän kuitenkin totesi kongressin edessä, ettei Iran ole rakentamassa atomipommia eikä maan uskonnollinen johtajaAli Khameneiole antanut sellaiseen lupaa.Myös uutiskanavaCNN:n lainaamatamerikkalaiset tiedustelulähteet toteavat, että Iran on vuosien päässä ydinaseesta.2. Asemenojen maailmanhistoriallinen nousuLopulta huippukokous onnistui tuottamaan vainsuppean viisikohtaisen julistuksen. Esimerkiksi Washingtonin viime vuonna pidetyn huippukokouksen loppujulistuksessa oli 38 hyvinkin yksityiskohtaista lukua.Haagin loppulausuman keskeinen kohta on jäsenvaltioiden lupaus sijoittaa viisi prosenttia bruttokansantuotteesta “puolustukseen ja turvallisuuteen liittyviin menoihin vuoteen 2035 mennessä”. Tavoitteen saavuttamista tarkastellaan vuonna 2029.Pääsihteeri Rutte julisti, että uusi määrärahataso tarkoittaa ilmatorjuntaan suunnattujen panostusten viisinkertaistamista. Lisäksi ostoslistalla on tuhansia tankkeja ja miljoonia tykistöammuksia.– Tämä on vahvempi, oikeudenmukaisempi ja tappavampi liittokunta, jota Nato-johtajat ovat alkaneet rakentaa.Varustelumenojen nosto on tarkoitus toteuttaa kaavalla, jossa 3,5 prosenttia on suoria puolustusmenoja ja 1,5 prosenttia muita turvallisuuskustannuksia kuten panostuksia kriittiseen infrastruktuuriin, yhteiskunnan valmiuteen ja resilienssiin, innovaatioihin ja teollisuuteen.Suomessa ulkoministeri Valtonen on esittänyt, että Lappiin suunniteltu eurooppalaiseen raideleveyteen siirtyminen voisi sisältyä tähän 1,5 prosenttiin.Muutama on kuitenkin joukosta poissa. Presidentti Trump sanoi jo ennen kokousta, ettei viiden prosentin tavoite koske Yhdysvaltoja, sillä maa on menneisyydessä jo maksanut suuren osan Euroopan puolustuksesta.Lisäksi Espanjan vasemmistohallituksen pääministeriPedro Sánchezilmoitti, ettei maa aio tavoitella näin massiivista puolustusmenojen korotusta. Espanjalle riittää 2,1 prosentin bruttokansantuoteosuus. Myös Slovakia on aikeissa tehdä asiasta myöhemmin erillisiä sisäpoliittisia päätöksiä.Seuraava miina voi kuitenkin olla jo kätkettynä 3,5 + 1,5 -kaavassa. On paljon mahdollista, että Yhdysvallat ei ainakaan presidentti Trumpin aikana tyydy erilaiseen höttöön, jota kovissa julkisten menojen paineissa kamppailevat Euroopan maat yrittävät tavoitteisiin sisällyttää.Päämäärän saavuttaminen on muutenkin lähinnä teoreettista, sillä julkisten rahojen käyttö eri kohteisiin on aina sisäpoliittinen talousarviopäätös eikä Natolla ole minkäänlaista budjettivaltaa jäsenvaltioissa.Asian toinen puoli on, että massiivinen asemenojen lisääminen tarkoittaa väistämättä leikkauksia jossain muualla. Suomen Yrittäjien toimitusjohtajaMikael Pentikäinenehti joehdottaa, että lisää rahaa puolustukseen voisi saada arkipyhien siirtämisellä viikonloppuihin.Naton pääsihteeri Mark Rutte puhui huippukokouksessa.Kuva: Lehtikuva/John Thys3. Ukrainan jäsenyyspolku katkaistiinPuolustusmäärärahojen ohella Haagin kokouksen pääteemana piti olla Ukraina ja jonkinlainen uusi lupaus sen tulevasta Nato-jäsenyydestä. Yhdysvaltojen vaatimuksesta Ukrainan jäsenyystie kuitenkin katkaistiin, ainakin niin kauan kuin Trump on vallassa.Loppulausumassa jäsenmaat vahvistavat vain kunkin jäsenmaan erillisen tuen Ukrainalle niin, että se voidaan ottaa huomioon jäsenmaiden viiden prosentin määrärahatavoitteissa.Huomattavaa on, että Ukrainan presidentti Zelensky oli läsnä ainoastaan juhlaillallisilla kokouksen ensimmäisenä päivänä. Lisäksi hänellä oli kahdenväliset tapaamiset Trumpin ja pääsihteeri Rutten kanssa.Tapaamisen järjestyivät myös Suomen, Ruotsin ja Norjan kanssa. Keskusteluissa olivat esillä muun muassa Ukrainan ilmapuolustuksen vahvistaminen sekä yhteinen asetuotanto.Alun perin maalle luvattiin periaatteellinen jäsenyyspolku jo Naton Bukarestin huippukokouksessa vuonna 2008. Linjausta täsmennettiin vuonna 2023 Vilnan huippukokouksessa, jokajulisti, että ”Ukrainan paikka on Natossa”.Vuoden 2024Washingtonin huippukokous vahvistiUkrainan jäsenyyspyrkimyksen muotoilulla, jonka mukaan ”Ukrainan tulevaisuus on Natossa”.Nyt muuttuneen linjan takana on Trumpin hallinto, jonka mielestä Ukrainan pysyminen Naton ulkopuolella on keskeisiä kestävän rauhan edellytyksiä Venäjän ja Ukrainan välillä.Yhdysvallat esittääkin Ukrainalle rauhansuunnitelmaa, jokajulkisuudessa olleiden tietojen mukaanvaatisi Ukrainalta myös tuntuvia muita myönnytyksiä muun muassa Krimin niemimaasta ja Venäjän valtaamista alueista luopumista.Pääsihteeri Rutte valoi kuitenkin vielä uskoa.– Katson Nato-liittolaisten sopineen viime vuonna Washingtonissa, että Ukrainalla on peruuttamaton polku päästä Natoon. Se on edelleen totta nykypäivänä ja se on totta torstaina tämän huippukokouksen jälkeen.Samoilla linjoilla on myös presidentti Stubb.4. Suomi on yhä syvemmällä Naton kainalossaSamalla Suomi on kulkenut yhä syvemmälle Naton kainaloon.Mikkeliin perustetaan maavoimien alaesikunta, jonkatehtävä on sodan aikanakomentaa Pohjois-Euroopassa toimivia Naton joukkoja. Lisäksi Rovaniemelle ja Sodankylään perustetaan Naton eteentyönnetyt maavoimajoukot (FLF, Forward Land Forces), joihin osallistuvat kehysvaltioRuotsin lisäksi Iso-Britannia, Norja, Ranska, Tanska ja Islanti. Vaikka sotilaita ei aseteta pysyvästi Suomeen, kehitteillä on valmius tuoda niitä kriisin sattuessa pikaisesti paikalle.Samalla Suomi tekee yhä tiiviimpää yhteistyötä suoraan Atlantin yli sotilasliiton isäntävaltion kanssa. DCA-sopimuksella (Defence Cooperation Agreement) Yhdysvaltojen joukoille on avattu vapaa kulku 15 suomalaiseen tukikohtaan. Suomessa on myös ollut amerikkalaisjoukkoja rotaatiopohjalta pysyvästi toukokuusta 2022 lähtien samalla, kun Yhdysvallat tekee säännöllisiä tiedustelulentoja pitkin itärajaa. Myös liittokunnan tiedusteludrooneille on suunnitteilla tukikohta Suomeen.ILMOITUSILMOITUSJälleen uusi askel nähtiin,kun Suomi isännöikaikissa lentotukikohdissaan viikon lopulla päättyvää Atlantic Trident 2025 – ilmasotaharjoitusta, jossa mukana ovat vain Naton ydinasevaltiot Yhdysvallat, Iso-Britannia ja Ranska. Kyse on ensimmäisestä kerrasta, kun harjoitus pidetään näiden maiden ulkopuolella.Suomi hakee muutoinkin uutta asentoa ydinaseisiin. Huhtikuun lopulla Helsingissä pidettiin ensi kertaaNaton vuotuinen ydinasepolitiikan symposiumi.Lisäksi Orpon hallituksen hankesalkussa on kuluvan vuoden joulukuussa tehdäesityksiä ydinenergialain muuttamisesta. Yksi mahdollisista muutoksista liittyy lain 4. pykälään, joka kieltää ydinräjähteet Suomessa. Hallituksen mukaan asiaa pitää arvioida, mutta Nato-jäsenyys ei sinällään tätä edellytä.Toistaiseksi julkisuuteen ei ole kerrottu, millaisia keskusteluja Suomi on asiasta käynyt Yhdysvaltojen, Iso-Britannian ja Ranskan kanssa.Mielenkiintoista on, että Haagin kokouksen aikanaBritannia kertoi hankkivansa12 uutta F-35-hävittäjää, jotka soveltuvat ydinaseiden kuljetukseen ja käyttöön. Nähtäväsi jää, onko niillä tulevaisuudessa käyttöä Pohjois-Euroopassa ja Suomessa.Kun maan hallitus nyt ryhtyy – Vasemmistoliittoa lukuun ottamatta – käytännössä kaikkieneduskuntapuolueiden tuellanostamaan varustelumenoja kohti 3,5 + 1,5 prosentin tavoitetta, on todennäköistä hallinnonalalle upotetaan jatkossalähes yhtä paljon rahaa kuin koko opetussektoriin.Suomi noudattaakin nyt melko kirjaimellisesti Trumpin sanelupolitiikkaa puolustusasioissa. Tosiasiassa ulkopoliittinen johti tuskin tietää, mihin valtavat uudet rahamäärät edes käytetään.Yhdysvaltojen intressit ovat selvät. Leijonanosa uusista asehankkeista tulee suuntautumaan Atlantin taakse.Juttua päivitetty klo 12.05: Korjattu tietoja Fordowin ydinlaitoksen kopiosta.
Naton hollantilainen pääsihteeriMark Rutteyritti tällä viikolla jonkinlaista uutta mielistelyn ja rähmällään olon ennätystä. Siksi lipevästi Rutte nuoli Yhdysvaltojen presidenttiä Donald Trumpia keskiviikkona päättyneessä Haagin huippukokouksessa.
– Onnittelut ja kiitos päättäväisestä toiminnastanne Iranin suhteen. Se oli todella poikkeuksellista ja jotain, mitä kukaan muu ei olisi rohjennut tehdä. Sen ansiosta olemme kaikki enemmän turvassa, Rutte kehui viestissään, jonkaTrump julkaisisosiaalisen median alustallaan Truth Socialissa.
Rutte kiittelikin Trumpin johtajuutta japuolusti huippukokouksen aikana toistuvastiYhdysvaltojen viime sunnuntaina Iraniin tekemiä, kansainvälisen oikeuden näkökulmastalaittomiasotilasiskuja. Hänen mukaansa Iranilla ei saa olla ydinasetta.
– Historia on tehnyt teistä johtajan. Mielestäni se, mitä presidentti Trump on tehnyt, on hyvin kohdennettua, kirurgista, operaatio, jossa poistettiin mahdollisimman paljon Iranin kapasiteetista saavuttaa ydinase. Ylistän häntä siitä, Rutte palasi vielä teemaan kokouksenpäätöslehdistötilaisuudessa.
Rutte sai vastaansa myös kysymyksen siitä, eikö ole tekopyhää, että Nato arvostelee Venäjän rikkoneen sääntöpohjaista kansainvälistä järjestelmää hyökkäyksellään Ukrainaan, mutta tukee Yhdysvaltojen iskuja.
– No, en yhdy tähän näkemykseen ollenkaan, hän kuittasi.
Norjan pääministeriJonas Gahr Støretotesi aiemmin viikollaiskujen olleen kansainvälisen oikeuden vastaisia. Rutte kommentoi tätä sanomalla, ettei näin ollut.
Myös Suomen kokoomusvetoinen ulkopoliittinen johto presidenttiAlexander Stubb,pääministeriPetteri Orpo,ulkoministeriElina Valtonenja puolustusministeriAntti Häkkänenovat selkeästipuolustaneetIranin vastaisia iskuja.
Naton huippukokous osoittikin, että Suomi tukee nyt Yhdysvaltoja täysin ja käytännössä ehdoitta.
Mielenkiintoista on, että Iraniin kohdistuneen hyökkäyksenkannattajiin liittyimyös Ukrainan presidenttiVolodymyr Zelensky.Hän toisti viestin, jonka mukaan Iranilla ei saa olla ydinasetta. Vielä tämän vuoden helmikuussa hän kuitenkinvaatiUkrainalle itselleen ydinaseita.
Sinällään ilmaisku Iranin ydinlaitoksia vastaan ei ole Trumpin keksintö. BrittilehtiThe Guardianin mukaanmukaan Yhdysvallat rakensi jo vuosia sitten maaperälleen iranilaisen Fordowin ydinlaitoksen jäljennöksen, johon se kokeilin nyt Iraniin pudotettuja bunkkerinmurtajapommeja.
Lisäksi Yhdysvallat ja Israelharjoittelivatpommituksia vielä viime vuonna niinikään Bidenin hallinnon aikana.
Yhdysvalloissa puheet Iranin ydinasevalmiudesta ovatkin vaihtuneet lennossa. Kansallisen tiedustelun johtajaTulsi Gabbardväittivain päivää ennen Yhdysvaltojen iskuja, että Iranilla olisi jo pian valmius ydinaseen rakentamiseen.
Vielä maaliskuussa hän kuitenkin totesi kongressin edessä, ettei Iran ole rakentamassa atomipommia eikä maan uskonnollinen johtajaAli Khameneiole antanut sellaiseen lupaa.
Myös uutiskanavaCNN:n lainaamatamerikkalaiset tiedustelulähteet toteavat, että Iran on vuosien päässä ydinaseesta.
2. Asemenojen maailmanhistoriallinen nousuLopulta huippukokous onnistui tuottamaan vainsuppean viisikohtaisen julistuksen. Esimerkiksi Washingtonin viime vuonna pidetyn huippukokouksen loppujulistuksessa oli 38 hyvinkin yksityiskohtaista lukua.Haagin loppulausuman keskeinen kohta on jäsenvaltioiden lupaus sijoittaa viisi prosenttia bruttokansantuotteesta “puolustukseen ja turvallisuuteen liittyviin menoihin vuoteen 2035 mennessä”. Tavoitteen saavuttamista tarkastellaan vuonna 2029.Pääsihteeri Rutte julisti, että uusi määrärahataso tarkoittaa ilmatorjuntaan suunnattujen panostusten viisinkertaistamista. Lisäksi ostoslistalla on tuhansia tankkeja ja miljoonia tykistöammuksia.– Tämä on vahvempi, oikeudenmukaisempi ja tappavampi liittokunta, jota Nato-johtajat ovat alkaneet rakentaa.Varustelumenojen nosto on tarkoitus toteuttaa kaavalla, jossa 3,5 prosenttia on suoria puolustusmenoja ja 1,5 prosenttia muita turvallisuuskustannuksia kuten panostuksia kriittiseen infrastruktuuriin, yhteiskunnan valmiuteen ja resilienssiin, innovaatioihin ja teollisuuteen.Suomessa ulkoministeri Valtonen on esittänyt, että Lappiin suunniteltu eurooppalaiseen raideleveyteen siirtyminen voisi sisältyä tähän 1,5 prosenttiin.Muutama on kuitenkin joukosta poissa. Presidentti Trump sanoi jo ennen kokousta, ettei viiden prosentin tavoite koske Yhdysvaltoja, sillä maa on menneisyydessä jo maksanut suuren osan Euroopan puolustuksesta.Lisäksi Espanjan vasemmistohallituksen pääministeriPedro Sánchezilmoitti, ettei maa aio tavoitella näin massiivista puolustusmenojen korotusta. Espanjalle riittää 2,1 prosentin bruttokansantuoteosuus. Myös Slovakia on aikeissa tehdä asiasta myöhemmin erillisiä sisäpoliittisia päätöksiä.Seuraava miina voi kuitenkin olla jo kätkettynä 3,5 + 1,5 -kaavassa. On paljon mahdollista, että Yhdysvallat ei ainakaan presidentti Trumpin aikana tyydy erilaiseen höttöön, jota kovissa julkisten menojen paineissa kamppailevat Euroopan maat yrittävät tavoitteisiin sisällyttää.Päämäärän saavuttaminen on muutenkin lähinnä teoreettista, sillä julkisten rahojen käyttö eri kohteisiin on aina sisäpoliittinen talousarviopäätös eikä Natolla ole minkäänlaista budjettivaltaa jäsenvaltioissa.Asian toinen puoli on, että massiivinen asemenojen lisääminen tarkoittaa väistämättä leikkauksia jossain muualla. Suomen Yrittäjien toimitusjohtajaMikael Pentikäinenehti joehdottaa, että lisää rahaa puolustukseen voisi saada arkipyhien siirtämisellä viikonloppuihin.Naton pääsihteeri Mark Rutte puhui huippukokouksessa.Kuva: Lehtikuva/John Thys3. Ukrainan jäsenyyspolku katkaistiinPuolustusmäärärahojen ohella Haagin kokouksen pääteemana piti olla Ukraina ja jonkinlainen uusi lupaus sen tulevasta Nato-jäsenyydestä. Yhdysvaltojen vaatimuksesta Ukrainan jäsenyystie kuitenkin katkaistiin, ainakin niin kauan kuin Trump on vallassa.Loppulausumassa jäsenmaat vahvistavat vain kunkin jäsenmaan erillisen tuen Ukrainalle niin, että se voidaan ottaa huomioon jäsenmaiden viiden prosentin määrärahatavoitteissa.Huomattavaa on, että Ukrainan presidentti Zelensky oli läsnä ainoastaan juhlaillallisilla kokouksen ensimmäisenä päivänä. Lisäksi hänellä oli kahdenväliset tapaamiset Trumpin ja pääsihteeri Rutten kanssa.Tapaamisen järjestyivät myös Suomen, Ruotsin ja Norjan kanssa. Keskusteluissa olivat esillä muun muassa Ukrainan ilmapuolustuksen vahvistaminen sekä yhteinen asetuotanto.Alun perin maalle luvattiin periaatteellinen jäsenyyspolku jo Naton Bukarestin huippukokouksessa vuonna 2008. Linjausta täsmennettiin vuonna 2023 Vilnan huippukokouksessa, jokajulisti, että ”Ukrainan paikka on Natossa”.Vuoden 2024Washingtonin huippukokous vahvistiUkrainan jäsenyyspyrkimyksen muotoilulla, jonka mukaan ”Ukrainan tulevaisuus on Natossa”.Nyt muuttuneen linjan takana on Trumpin hallinto, jonka mielestä Ukrainan pysyminen Naton ulkopuolella on keskeisiä kestävän rauhan edellytyksiä Venäjän ja Ukrainan välillä.Yhdysvallat esittääkin Ukrainalle rauhansuunnitelmaa, jokajulkisuudessa olleiden tietojen mukaanvaatisi Ukrainalta myös tuntuvia muita myönnytyksiä muun muassa Krimin niemimaasta ja Venäjän valtaamista alueista luopumista.Pääsihteeri Rutte valoi kuitenkin vielä uskoa.– Katson Nato-liittolaisten sopineen viime vuonna Washingtonissa, että Ukrainalla on peruuttamaton polku päästä Natoon. Se on edelleen totta nykypäivänä ja se on totta torstaina tämän huippukokouksen jälkeen.Samoilla linjoilla on myös presidentti Stubb.4. Suomi on yhä syvemmällä Naton kainalossaSamalla Suomi on kulkenut yhä syvemmälle Naton kainaloon.Mikkeliin perustetaan maavoimien alaesikunta, jonkatehtävä on sodan aikanakomentaa Pohjois-Euroopassa toimivia Naton joukkoja. Lisäksi Rovaniemelle ja Sodankylään perustetaan Naton eteentyönnetyt maavoimajoukot (FLF, Forward Land Forces), joihin osallistuvat kehysvaltioRuotsin lisäksi Iso-Britannia, Norja, Ranska, Tanska ja Islanti. Vaikka sotilaita ei aseteta pysyvästi Suomeen, kehitteillä on valmius tuoda niitä kriisin sattuessa pikaisesti paikalle.Samalla Suomi tekee yhä tiiviimpää yhteistyötä suoraan Atlantin yli sotilasliiton isäntävaltion kanssa. DCA-sopimuksella (Defence Cooperation Agreement) Yhdysvaltojen joukoille on avattu vapaa kulku 15 suomalaiseen tukikohtaan. Suomessa on myös ollut amerikkalaisjoukkoja rotaatiopohjalta pysyvästi toukokuusta 2022 lähtien samalla, kun Yhdysvallat tekee säännöllisiä tiedustelulentoja pitkin itärajaa. Myös liittokunnan tiedusteludrooneille on suunnitteilla tukikohta Suomeen.ILMOITUSILMOITUSJälleen uusi askel nähtiin,kun Suomi isännöikaikissa lentotukikohdissaan viikon lopulla päättyvää Atlantic Trident 2025 – ilmasotaharjoitusta, jossa mukana ovat vain Naton ydinasevaltiot Yhdysvallat, Iso-Britannia ja Ranska. Kyse on ensimmäisestä kerrasta, kun harjoitus pidetään näiden maiden ulkopuolella.Suomi hakee muutoinkin uutta asentoa ydinaseisiin. Huhtikuun lopulla Helsingissä pidettiin ensi kertaaNaton vuotuinen ydinasepolitiikan symposiumi.Lisäksi Orpon hallituksen hankesalkussa on kuluvan vuoden joulukuussa tehdäesityksiä ydinenergialain muuttamisesta. Yksi mahdollisista muutoksista liittyy lain 4. pykälään, joka kieltää ydinräjähteet Suomessa. Hallituksen mukaan asiaa pitää arvioida, mutta Nato-jäsenyys ei sinällään tätä edellytä.Toistaiseksi julkisuuteen ei ole kerrottu, millaisia keskusteluja Suomi on asiasta käynyt Yhdysvaltojen, Iso-Britannian ja Ranskan kanssa.Mielenkiintoista on, että Haagin kokouksen aikanaBritannia kertoi hankkivansa12 uutta F-35-hävittäjää, jotka soveltuvat ydinaseiden kuljetukseen ja käyttöön. Nähtäväsi jää, onko niillä tulevaisuudessa käyttöä Pohjois-Euroopassa ja Suomessa.Kun maan hallitus nyt ryhtyy – Vasemmistoliittoa lukuun ottamatta – käytännössä kaikkieneduskuntapuolueiden tuellanostamaan varustelumenoja kohti 3,5 + 1,5 prosentin tavoitetta, on todennäköistä hallinnonalalle upotetaan jatkossalähes yhtä paljon rahaa kuin koko opetussektoriin.Suomi noudattaakin nyt melko kirjaimellisesti Trumpin sanelupolitiikkaa puolustusasioissa. Tosiasiassa ulkopoliittinen johti tuskin tietää, mihin valtavat uudet rahamäärät edes käytetään.Yhdysvaltojen intressit ovat selvät. Leijonanosa uusista asehankkeista tulee suuntautumaan Atlantin taakse.Juttua päivitetty klo 12.05: Korjattu tietoja Fordowin ydinlaitoksen kopiosta.
Lopulta huippukokous onnistui tuottamaan vainsuppean viisikohtaisen julistuksen. Esimerkiksi Washingtonin viime vuonna pidetyn huippukokouksen loppujulistuksessa oli 38 hyvinkin yksityiskohtaista lukua.
Haagin loppulausuman keskeinen kohta on jäsenvaltioiden lupaus sijoittaa viisi prosenttia bruttokansantuotteesta “puolustukseen ja turvallisuuteen liittyviin menoihin vuoteen 2035 mennessä”. Tavoitteen saavuttamista tarkastellaan vuonna 2029.
Pääsihteeri Rutte julisti, että uusi määrärahataso tarkoittaa ilmatorjuntaan suunnattujen panostusten viisinkertaistamista. Lisäksi ostoslistalla on tuhansia tankkeja ja miljoonia tykistöammuksia.
– Tämä on vahvempi, oikeudenmukaisempi ja tappavampi liittokunta, jota Nato-johtajat ovat alkaneet rakentaa.
Varustelumenojen nosto on tarkoitus toteuttaa kaavalla, jossa 3,5 prosenttia on suoria puolustusmenoja ja 1,5 prosenttia muita turvallisuuskustannuksia kuten panostuksia kriittiseen infrastruktuuriin, yhteiskunnan valmiuteen ja resilienssiin, innovaatioihin ja teollisuuteen.
Suomessa ulkoministeri Valtonen on esittänyt, että Lappiin suunniteltu eurooppalaiseen raideleveyteen siirtyminen voisi sisältyä tähän 1,5 prosenttiin.
Muutama on kuitenkin joukosta poissa. Presidentti Trump sanoi jo ennen kokousta, ettei viiden prosentin tavoite koske Yhdysvaltoja, sillä maa on menneisyydessä jo maksanut suuren osan Euroopan puolustuksesta.
Lisäksi Espanjan vasemmistohallituksen pääministeriPedro Sánchezilmoitti, ettei maa aio tavoitella näin massiivista puolustusmenojen korotusta. Espanjalle riittää 2,1 prosentin bruttokansantuoteosuus. Myös Slovakia on aikeissa tehdä asiasta myöhemmin erillisiä sisäpoliittisia päätöksiä.
Seuraava miina voi kuitenkin olla jo kätkettynä 3,5 + 1,5 -kaavassa. On paljon mahdollista, että Yhdysvallat ei ainakaan presidentti Trumpin aikana tyydy erilaiseen höttöön, jota kovissa julkisten menojen paineissa kamppailevat Euroopan maat yrittävät tavoitteisiin sisällyttää.
Päämäärän saavuttaminen on muutenkin lähinnä teoreettista, sillä julkisten rahojen käyttö eri kohteisiin on aina sisäpoliittinen talousarviopäätös eikä Natolla ole minkäänlaista budjettivaltaa jäsenvaltioissa.
Asian toinen puoli on, että massiivinen asemenojen lisääminen tarkoittaa väistämättä leikkauksia jossain muualla. Suomen Yrittäjien toimitusjohtajaMikael Pentikäinenehti joehdottaa, että lisää rahaa puolustukseen voisi saada arkipyhien siirtämisellä viikonloppuihin.
Naton pääsihteeri Mark Rutte puhui huippukokouksessa.Kuva: Lehtikuva/John Thys
3. Ukrainan jäsenyyspolku katkaistiinPuolustusmäärärahojen ohella Haagin kokouksen pääteemana piti olla Ukraina ja jonkinlainen uusi lupaus sen tulevasta Nato-jäsenyydestä. Yhdysvaltojen vaatimuksesta Ukrainan jäsenyystie kuitenkin katkaistiin, ainakin niin kauan kuin Trump on vallassa.Loppulausumassa jäsenmaat vahvistavat vain kunkin jäsenmaan erillisen tuen Ukrainalle niin, että se voidaan ottaa huomioon jäsenmaiden viiden prosentin määrärahatavoitteissa.Huomattavaa on, että Ukrainan presidentti Zelensky oli läsnä ainoastaan juhlaillallisilla kokouksen ensimmäisenä päivänä. Lisäksi hänellä oli kahdenväliset tapaamiset Trumpin ja pääsihteeri Rutten kanssa.Tapaamisen järjestyivät myös Suomen, Ruotsin ja Norjan kanssa. Keskusteluissa olivat esillä muun muassa Ukrainan ilmapuolustuksen vahvistaminen sekä yhteinen asetuotanto.Alun perin maalle luvattiin periaatteellinen jäsenyyspolku jo Naton Bukarestin huippukokouksessa vuonna 2008. Linjausta täsmennettiin vuonna 2023 Vilnan huippukokouksessa, jokajulisti, että ”Ukrainan paikka on Natossa”.Vuoden 2024Washingtonin huippukokous vahvistiUkrainan jäsenyyspyrkimyksen muotoilulla, jonka mukaan ”Ukrainan tulevaisuus on Natossa”.Nyt muuttuneen linjan takana on Trumpin hallinto, jonka mielestä Ukrainan pysyminen Naton ulkopuolella on keskeisiä kestävän rauhan edellytyksiä Venäjän ja Ukrainan välillä.Yhdysvallat esittääkin Ukrainalle rauhansuunnitelmaa, jokajulkisuudessa olleiden tietojen mukaanvaatisi Ukrainalta myös tuntuvia muita myönnytyksiä muun muassa Krimin niemimaasta ja Venäjän valtaamista alueista luopumista.Pääsihteeri Rutte valoi kuitenkin vielä uskoa.– Katson Nato-liittolaisten sopineen viime vuonna Washingtonissa, että Ukrainalla on peruuttamaton polku päästä Natoon. Se on edelleen totta nykypäivänä ja se on totta torstaina tämän huippukokouksen jälkeen.Samoilla linjoilla on myös presidentti Stubb.4. Suomi on yhä syvemmällä Naton kainalossaSamalla Suomi on kulkenut yhä syvemmälle Naton kainaloon.Mikkeliin perustetaan maavoimien alaesikunta, jonkatehtävä on sodan aikanakomentaa Pohjois-Euroopassa toimivia Naton joukkoja. Lisäksi Rovaniemelle ja Sodankylään perustetaan Naton eteentyönnetyt maavoimajoukot (FLF, Forward Land Forces), joihin osallistuvat kehysvaltioRuotsin lisäksi Iso-Britannia, Norja, Ranska, Tanska ja Islanti. Vaikka sotilaita ei aseteta pysyvästi Suomeen, kehitteillä on valmius tuoda niitä kriisin sattuessa pikaisesti paikalle.Samalla Suomi tekee yhä tiiviimpää yhteistyötä suoraan Atlantin yli sotilasliiton isäntävaltion kanssa. DCA-sopimuksella (Defence Cooperation Agreement) Yhdysvaltojen joukoille on avattu vapaa kulku 15 suomalaiseen tukikohtaan. Suomessa on myös ollut amerikkalaisjoukkoja rotaatiopohjalta pysyvästi toukokuusta 2022 lähtien samalla, kun Yhdysvallat tekee säännöllisiä tiedustelulentoja pitkin itärajaa. Myös liittokunnan tiedusteludrooneille on suunnitteilla tukikohta Suomeen.ILMOITUSILMOITUSJälleen uusi askel nähtiin,kun Suomi isännöikaikissa lentotukikohdissaan viikon lopulla päättyvää Atlantic Trident 2025 – ilmasotaharjoitusta, jossa mukana ovat vain Naton ydinasevaltiot Yhdysvallat, Iso-Britannia ja Ranska. Kyse on ensimmäisestä kerrasta, kun harjoitus pidetään näiden maiden ulkopuolella.Suomi hakee muutoinkin uutta asentoa ydinaseisiin. Huhtikuun lopulla Helsingissä pidettiin ensi kertaaNaton vuotuinen ydinasepolitiikan symposiumi.Lisäksi Orpon hallituksen hankesalkussa on kuluvan vuoden joulukuussa tehdäesityksiä ydinenergialain muuttamisesta. Yksi mahdollisista muutoksista liittyy lain 4. pykälään, joka kieltää ydinräjähteet Suomessa. Hallituksen mukaan asiaa pitää arvioida, mutta Nato-jäsenyys ei sinällään tätä edellytä.Toistaiseksi julkisuuteen ei ole kerrottu, millaisia keskusteluja Suomi on asiasta käynyt Yhdysvaltojen, Iso-Britannian ja Ranskan kanssa.Mielenkiintoista on, että Haagin kokouksen aikanaBritannia kertoi hankkivansa12 uutta F-35-hävittäjää, jotka soveltuvat ydinaseiden kuljetukseen ja käyttöön. Nähtäväsi jää, onko niillä tulevaisuudessa käyttöä Pohjois-Euroopassa ja Suomessa.Kun maan hallitus nyt ryhtyy – Vasemmistoliittoa lukuun ottamatta – käytännössä kaikkieneduskuntapuolueiden tuellanostamaan varustelumenoja kohti 3,5 + 1,5 prosentin tavoitetta, on todennäköistä hallinnonalalle upotetaan jatkossalähes yhtä paljon rahaa kuin koko opetussektoriin.Suomi noudattaakin nyt melko kirjaimellisesti Trumpin sanelupolitiikkaa puolustusasioissa. Tosiasiassa ulkopoliittinen johti tuskin tietää, mihin valtavat uudet rahamäärät edes käytetään.Yhdysvaltojen intressit ovat selvät. Leijonanosa uusista asehankkeista tulee suuntautumaan Atlantin taakse.Juttua päivitetty klo 12.05: Korjattu tietoja Fordowin ydinlaitoksen kopiosta.
Puolustusmäärärahojen ohella Haagin kokouksen pääteemana piti olla Ukraina ja jonkinlainen uusi lupaus sen tulevasta Nato-jäsenyydestä. Yhdysvaltojen vaatimuksesta Ukrainan jäsenyystie kuitenkin katkaistiin, ainakin niin kauan kuin Trump on vallassa.
Loppulausumassa jäsenmaat vahvistavat vain kunkin jäsenmaan erillisen tuen Ukrainalle niin, että se voidaan ottaa huomioon jäsenmaiden viiden prosentin määrärahatavoitteissa.
Huomattavaa on, että Ukrainan presidentti Zelensky oli läsnä ainoastaan juhlaillallisilla kokouksen ensimmäisenä päivänä. Lisäksi hänellä oli kahdenväliset tapaamiset Trumpin ja pääsihteeri Rutten kanssa.
Tapaamisen järjestyivät myös Suomen, Ruotsin ja Norjan kanssa. Keskusteluissa olivat esillä muun muassa Ukrainan ilmapuolustuksen vahvistaminen sekä yhteinen asetuotanto.
Alun perin maalle luvattiin periaatteellinen jäsenyyspolku jo Naton Bukarestin huippukokouksessa vuonna 2008. Linjausta täsmennettiin vuonna 2023 Vilnan huippukokouksessa, jokajulisti, että ”Ukrainan paikka on Natossa”.
Vuoden 2024Washingtonin huippukokous vahvistiUkrainan jäsenyyspyrkimyksen muotoilulla, jonka mukaan ”Ukrainan tulevaisuus on Natossa”.
Nyt muuttuneen linjan takana on Trumpin hallinto, jonka mielestä Ukrainan pysyminen Naton ulkopuolella on keskeisiä kestävän rauhan edellytyksiä Venäjän ja Ukrainan välillä.
Yhdysvallat esittääkin Ukrainalle rauhansuunnitelmaa, jokajulkisuudessa olleiden tietojen mukaanvaatisi Ukrainalta myös tuntuvia muita myönnytyksiä muun muassa Krimin niemimaasta ja Venäjän valtaamista alueista luopumista.
Pääsihteeri Rutte valoi kuitenkin vielä uskoa.
– Katson Nato-liittolaisten sopineen viime vuonna Washingtonissa, että Ukrainalla on peruuttamaton polku päästä Natoon. Se on edelleen totta nykypäivänä ja se on totta torstaina tämän huippukokouksen jälkeen.
Samoilla linjoilla on myös presidentti Stubb.
4. Suomi on yhä syvemmällä Naton kainalossaSamalla Suomi on kulkenut yhä syvemmälle Naton kainaloon.Mikkeliin perustetaan maavoimien alaesikunta, jonkatehtävä on sodan aikanakomentaa Pohjois-Euroopassa toimivia Naton joukkoja. Lisäksi Rovaniemelle ja Sodankylään perustetaan Naton eteentyönnetyt maavoimajoukot (FLF, Forward Land Forces), joihin osallistuvat kehysvaltioRuotsin lisäksi Iso-Britannia, Norja, Ranska, Tanska ja Islanti. Vaikka sotilaita ei aseteta pysyvästi Suomeen, kehitteillä on valmius tuoda niitä kriisin sattuessa pikaisesti paikalle.Samalla Suomi tekee yhä tiiviimpää yhteistyötä suoraan Atlantin yli sotilasliiton isäntävaltion kanssa. DCA-sopimuksella (Defence Cooperation Agreement) Yhdysvaltojen joukoille on avattu vapaa kulku 15 suomalaiseen tukikohtaan. Suomessa on myös ollut amerikkalaisjoukkoja rotaatiopohjalta pysyvästi toukokuusta 2022 lähtien samalla, kun Yhdysvallat tekee säännöllisiä tiedustelulentoja pitkin itärajaa. Myös liittokunnan tiedusteludrooneille on suunnitteilla tukikohta Suomeen.ILMOITUSILMOITUSJälleen uusi askel nähtiin,kun Suomi isännöikaikissa lentotukikohdissaan viikon lopulla päättyvää Atlantic Trident 2025 – ilmasotaharjoitusta, jossa mukana ovat vain Naton ydinasevaltiot Yhdysvallat, Iso-Britannia ja Ranska. Kyse on ensimmäisestä kerrasta, kun harjoitus pidetään näiden maiden ulkopuolella.Suomi hakee muutoinkin uutta asentoa ydinaseisiin. Huhtikuun lopulla Helsingissä pidettiin ensi kertaaNaton vuotuinen ydinasepolitiikan symposiumi.Lisäksi Orpon hallituksen hankesalkussa on kuluvan vuoden joulukuussa tehdäesityksiä ydinenergialain muuttamisesta. Yksi mahdollisista muutoksista liittyy lain 4. pykälään, joka kieltää ydinräjähteet Suomessa. Hallituksen mukaan asiaa pitää arvioida, mutta Nato-jäsenyys ei sinällään tätä edellytä.Toistaiseksi julkisuuteen ei ole kerrottu, millaisia keskusteluja Suomi on asiasta käynyt Yhdysvaltojen, Iso-Britannian ja Ranskan kanssa.Mielenkiintoista on, että Haagin kokouksen aikanaBritannia kertoi hankkivansa12 uutta F-35-hävittäjää, jotka soveltuvat ydinaseiden kuljetukseen ja käyttöön. Nähtäväsi jää, onko niillä tulevaisuudessa käyttöä Pohjois-Euroopassa ja Suomessa.Kun maan hallitus nyt ryhtyy – Vasemmistoliittoa lukuun ottamatta – käytännössä kaikkieneduskuntapuolueiden tuellanostamaan varustelumenoja kohti 3,5 + 1,5 prosentin tavoitetta, on todennäköistä hallinnonalalle upotetaan jatkossalähes yhtä paljon rahaa kuin koko opetussektoriin.Suomi noudattaakin nyt melko kirjaimellisesti Trumpin sanelupolitiikkaa puolustusasioissa. Tosiasiassa ulkopoliittinen johti tuskin tietää, mihin valtavat uudet rahamäärät edes käytetään.Yhdysvaltojen intressit ovat selvät. Leijonanosa uusista asehankkeista tulee suuntautumaan Atlantin taakse.Juttua päivitetty klo 12.05: Korjattu tietoja Fordowin ydinlaitoksen kopiosta.
Samalla Suomi on kulkenut yhä syvemmälle Naton kainaloon.
Mikkeliin perustetaan maavoimien alaesikunta, jonkatehtävä on sodan aikanakomentaa Pohjois-Euroopassa toimivia Naton joukkoja. Lisäksi Rovaniemelle ja Sodankylään perustetaan Naton eteentyönnetyt maavoimajoukot (FLF, Forward Land Forces), joihin osallistuvat kehysvaltioRuotsin lisäksi Iso-Britannia, Norja, Ranska, Tanska ja Islanti. Vaikka sotilaita ei aseteta pysyvästi Suomeen, kehitteillä on valmius tuoda niitä kriisin sattuessa pikaisesti paikalle.
Samalla Suomi tekee yhä tiiviimpää yhteistyötä suoraan Atlantin yli sotilasliiton isäntävaltion kanssa. DCA-sopimuksella (Defence Cooperation Agreement) Yhdysvaltojen joukoille on avattu vapaa kulku 15 suomalaiseen tukikohtaan. Suomessa on myös ollut amerikkalaisjoukkoja rotaatiopohjalta pysyvästi toukokuusta 2022 lähtien samalla, kun Yhdysvallat tekee säännöllisiä tiedustelulentoja pitkin itärajaa. Myös liittokunnan tiedusteludrooneille on suunnitteilla tukikohta Suomeen.
Jälleen uusi askel nähtiin,kun Suomi isännöikaikissa lentotukikohdissaan viikon lopulla päättyvää Atlantic Trident 2025 – ilmasotaharjoitusta, jossa mukana ovat vain Naton ydinasevaltiot Yhdysvallat, Iso-Britannia ja Ranska. Kyse on ensimmäisestä kerrasta, kun harjoitus pidetään näiden maiden ulkopuolella.
Suomi hakee muutoinkin uutta asentoa ydinaseisiin. Huhtikuun lopulla Helsingissä pidettiin ensi kertaaNaton vuotuinen ydinasepolitiikan symposiumi.
Lisäksi Orpon hallituksen hankesalkussa on kuluvan vuoden joulukuussa tehdäesityksiä ydinenergialain muuttamisesta. Yksi mahdollisista muutoksista liittyy lain 4. pykälään, joka kieltää ydinräjähteet Suomessa. Hallituksen mukaan asiaa pitää arvioida, mutta Nato-jäsenyys ei sinällään tätä edellytä.
Toistaiseksi julkisuuteen ei ole kerrottu, millaisia keskusteluja Suomi on asiasta käynyt Yhdysvaltojen, Iso-Britannian ja Ranskan kanssa.
Mielenkiintoista on, että Haagin kokouksen aikanaBritannia kertoi hankkivansa12 uutta F-35-hävittäjää, jotka soveltuvat ydinaseiden kuljetukseen ja käyttöön. Nähtäväsi jää, onko niillä tulevaisuudessa käyttöä Pohjois-Euroopassa ja Suomessa.
Kun maan hallitus nyt ryhtyy – Vasemmistoliittoa lukuun ottamatta – käytännössä kaikkieneduskuntapuolueiden tuellanostamaan varustelumenoja kohti 3,5 + 1,5 prosentin tavoitetta, on todennäköistä hallinnonalalle upotetaan jatkossalähes yhtä paljon rahaa kuin koko opetussektoriin.
Suomi noudattaakin nyt melko kirjaimellisesti Trumpin sanelupolitiikkaa puolustusasioissa. Tosiasiassa ulkopoliittinen johti tuskin tietää, mihin valtavat uudet rahamäärät edes käytetään.
Yhdysvaltojen intressit ovat selvät. Leijonanosa uusista asehankkeista tulee suuntautumaan Atlantin taakse.
Juttua päivitetty klo 12.05: Korjattu tietoja Fordowin ydinlaitoksen kopiosta.",news
"Kakuman pakolaisleirin koulun pihallaChar Titovasaroi nauloja Pohjois-Kenian paahtavan auringon alla. 16-vuotias lukiolaistyttö rakentaa koulupäivänsä ohessa perinteistä tuolia mathenge-puusta.
Mathenge tuotiin Itä-Afrikkaan 1970-luvulla aavikoitumisen torjumiseksi. Kestävä ja syvälle juurtuva puu levisi nopeasti, mutta seuraukset olivat katastrofaaliset: se syrjäytti alkuperäistä kasvillisuutta, kuivatti vesistöjä ja vahingoitti karjaa terävillä piikeillään.
Puulaji on vallannut jo miljoona hehtaaria maata Keniassa, ja se leviää noin 15 prosentin vuosivauhdilla. Aiemmin sitä hyödynnettiin lähinnä polttopuuna ja hiilen tuotannossa, mutta nyt pakolaisleirin nuoriso valmistaa siitä myös huonekaluja.
– Muovituolit ovat kalliita, mutta mathengeä kasvaa kaikkialla. Opin koulussa, että siitä voi tehdä tuoleja – ja siitä se lähti. Haluan jonain päivänä elättää itseni puusepän töillä, Tito kertoo.
Kakuman pakolaisleiri on koti yli 300 000 ihmiselle, jotka ovat paenneet konflikteja eri puolilta Afrikkaa. Tito pakeni Etelä-Sudanin konfliktia vuonna 2017 ja asuu nyt äitinsä ja sisarustensa kanssa Kakumassa.
Oppilaiden kouluttamista tukee kansalaisjärjestö Girl Child Network (GCN), jonka tavoitteena on antaa tytöille kestävää kehitystä tukevia taitoja.
– Se tukee kansallisia ilmastotavoitteita ja luo käytännön osaamista, joka voi parantaa koko yhteisön toimeentuloa, kertoo järjestön varajohtajaDennis Mutiso.
Järjestön koulutusmalli perustuu vertaisoppimiseen. Taitonsa jo hankkineet nuoret kouluttavat muita, ja tieto leviää yhteisössä nopeasti.
Magdalene Ngimoe haaveilee puusepän työstä. Jo nyt tytöt tienaavat valmistamillaan huonekaluilla lisätienestejä perheilleen.Kuva: IPS/Farai Shawn Matiashe
Haitasta hyödyksi
Mathenge ei ole enää vain haitallinen vieraskasvi, vaan siitä voi tulla yhteisöjä vaurastuttava hyötykasvi.Lewis ObamTurkanan metsähallituksesta kertoo mathengen olevan alueen toiseksi kovin puulaji. Hän uskoo, että sen potentiaali on suurempi kuin aiemmin ymmärrettiin.
– Puu sopii erinomaisesti huonekalujen valmistukseen. Meidän pitää vain osata hyödyntää se oikein, hän sanoo.
GCN:n mukaan ympäristönsuojelu ja toimeentulo voivat kulkea käsi kädessä. Siksi tytöt eivät ainoastaan hyödynnä mathengeä, vaan myös istuttavat lisää puita kouluihin ja koteihinsa. Tito on istuttanut viisi puuta kotiinsa ja useita koululle, vaikka kastelu onkin haastavaa, kun lämpötila voi nousta jopa 47 asteeseen.
– Joskus kannamme vettä kotoa, jotta puut selviytyisivät. Olen ylpeä, että voin osallistua ilmastotekoihin, Tito sanoo.
Tältä näyttää haitallinen vieraslaji mathenge ennen muuntumistaan polttopuuksi, hiileksi ja huonekaluiksi.Kuva: IPS/Farai Shawn Matiashe
Ilmastotavoitteita ja viileitä varjoja
Kenian hallitus on asettanut kunnianhimoisen tavoitteen istuttaa 15 miljardia uutta puuta vuoteen 2032 mennessä. GCN on tähän mennessä istuttanut lähes 900 000 puuta Kakumaan ja Dadaabiin, ja tähtää 2,4 miljoonaan vuoteen 2026 mennessä.
Myös koulut hyötyvät vihertymisestä. Turkanan opettajayhdistyksen apulaispiirijohtaja Joseph Ochura kertoo, että puiden istuttaminen on parantanut oppimisympäristöä.
– Oppilaat istuvat nyt varjossa ja joskus oppituntejakin pidetään puiden alla. Joissain kouluissa on omat taimitarhat, ja taimia jaetaan myös yhteisölle.
16-vuotiasMagdalene Ngimoekertoo istuttaneensa kaksi puuta kotiinsa ja monia koululle. Hän on perheensä vanhin seitsemästä lapsesta ja toivoo voivansa ansaita lisätuloja puusepän töillä.
– En pidä mathengestä, mutta on hyvä, että siitä voi tehdä jotain hyödyllistä, hän sanoo.
Kakuman pakolaisleirin pakolaispalveluiden johtajaEdwin Chabariuskoo, että mathengen uusi rooli voi muuttaa käsityksiä:
– Puu, jota ennen pidettiin uhkana, tarjoaa nyt tuloja ja toivoa.",news
"Heinäkuun 8. päivänä 1965 tapahtui jotain sellaista, jonka merkitystä ei silloin osattu odottaa. Toisen maailmansodan jälkeen avattiin uudelleen säännöllinen laivaliikenne Helsingin ja Tallinnan välillä. Tapahtumaa pidettiin ennen kaikkea presidenttiUrho Kekkosenaikaansaannoksena ja hänellä olikin ansioita siihen. Taustalla oli kuitenkin toinenkin syy, josta silloin ei paljon puhuttu.
Miksi Neuvostoliitto alkoi vähitellen avata yhteyksiä länteen, vaikka tiedettiin, että niissä on riskinsä? Myös laivaliikenteen avaaminen Suomeen sisälsi riskin, josta turvallisuuspalvelu KGB varoitti. Se muistutti maan johdolle, että ihmisten mukana meille saattaa tulla myös vaarallisia aatteita.
KGB olikin oikeassa. Laivaliikenteen myötä Suomen ja Neuvosto-Viron asukkaiden välille syntyi ystävyyssuhde, jossa liikkui myös ”vaarallisia aatteita”. Virolaiset saivat sensuroimatonta tietoa Suomesta ja ystävät saattoivat kuljettaa länteen myös kiellettyä tietoa Virosta.
Laivalla matkusti Tallinnasta Helsinkiin myös virolaisia turistiryhmiä, joiden määrä suomalaisturisteihin verrattuna oli vähäinen. Mahdollisuus oli kuitenkin Neuvostoliitossa ainutlaatuista. Tallinnasta matkusti tällä tavalla Helsinkiin, Turkuun, Tampereelle ja Kotkaan satoja ”aivan tavallisia virolaisia”, joskin KGB:n tarkastamia.
Varmuuden vuoksi jokaisessa ryhmässsä oli henkilö, joka raportoi KGB:lle, miten virolaiset matkalla käyttäytyivät. Virolaisten turistien ei sallittu olla juuri missään yhteyksissä suomalaisiin. Ongelmana oli myös se, että heille vaihdettiin Suomen markkoja vain hyvin pieni määrä.
Turistit tuovat valuuttaa
Tallinna oli saanut jo 1950-luvun lopulla Neuvostoliitossa kansainvälisen turistikaupungin aseman, joten suomalaisetkin voivat sinne matkustaa. Ensimmäiset turistiryhmät matkustivat Leningradin kautta ja Tallinnassa viivähdettiin vain pari päivää.
Neuvostoliiton puoluejohtajaNikita Hruštšovhuomasi joskus 1960-luvun alussa, että Neuvostoliiton kroonista länsivaluuttojen puutetta voitaisiin lievittää turismia kehittämällä. Niinpä 16. huhtikuuta 1964 Neuvostoliiton hallitus teki päätöksen kansainvälisen turismin edistämisestä ja 14 uuden hotellin rakentamisesta turistikohteisiin.
Suomi ei siis ollut ainoa maa, josta ”kovaa valuuttaa” toivottiin. Tiedettiin joka tapauksessa, että suomalaisia kiinnosti Leningradin ja Moskovan lisäksi varsinkin Tallinna. Myös presidentti Kekkonen oli puhunut neuvostojohtoa tavatessaan, että olisi hyvä, jos matkustusmahdollisuuksia parannettaisiin.
Kekkonen halusi myös henkilökohtaisista syistä itse vierailla Virossa. Olihan hänellä siellä vanhoja ystäviä ja hän osasi jonkin verran maan kieltäkin. Matka järjestyi lopulta maaliskuussa 1964 Puolaan tehdyn vierailun paluumatkan yhteydessä.
Valmisteluja laivayhteyden avaamiseksi tehtiin kuitenin jo paljon aikaisemmin. Suomessa vuoden 1962 heinäkuussa vieraillut Tallinnan kaupunginjohtajaJohannes Unduskkertoi lehdistölle, että kaupungin satamassa oli käynnissä peruskorjaus, jonka oli määrä olla valmis vuonna 1965. Silloin turistiliikenne myös Helsinkiin voi alkaa.
Kekkosen vierailun aikana STT haastatteli Tallinnan Inturistin virkailijaaValter Tuhkasta, joka kertoi, että kaupunkiin on suunnitteilla uusi hotelli 500 vieraalle. Tämä suunnitelma toteutui vähän myöhästyneenä vuonna 1972, kun Viru-hotelli valmistui suomalaisten rakentamana. Loppputulos oli jopa suurempi kuin alkuperäiset suunnitelmat. Liikenteen avaamisasia eteni sitten kulissien takana nopeasti. Se johtui ennen muuta Kekkosen Tallinnan vierailusta sekä siellä käydyistä keskusteluista ja Kekkosen televisiohaastattelusta.
Pian alkoi tihkua myös tarkempaa tietoa, jota ei kuitenkaan juuri julkisesti esitelty. SKP:n valtuuskunta kävi Tallinnassa tammikuussa 1965 ja silloinTaisto Sinisalollekerrottiin, että liikenne voisi ehkä alkaa seuraavana kesänä. Kun SKP:n johdon valtuuskunta oli menossa Moskovaan vuoden 1965 alkupuolella, päätettiin laivayhteyden avaaminen ottaa tärkeimpänä toivomuksena esille. Tammikuun lopulla 1965 Suomen Moskovan suurlähettiläsJorma Vanamosai Viron pääministeriltäValter Klausoniltatietää, että laivaliikenne on tarkoitus aloittaa kesällä.
SKP:n valtuuskunta yritti Moskovassa saada NKP:n kanssa julkaistuun tiedonantoon kohdan, jossa todettaisiin, että puolueet olisivat sopineet laivaliikenteen aloittamisesta. SKP olisi saanut siitä kunnian itselleen.Leonid Brežnevtotesi kuitenkin, ”ettemme voi tehdä sellaista Kekkosen selän takana”.
Vaikka Neuvostoliiton johto ei antanutkaan SKP:lle tilaisuutta kirjata laivaliikenteen aloittamista omaksi ansiokseen, se käytti kuitenkin SKP:n aktiivisuutta hyväkseen. Kun laivaliikenne heinäkuussa 1965 todella aloitettiin, Neuvostoliitossa annettiin kaksi erilaista selitystä, kenen ansiota se oli. Virallisesti ja diplomaattisessa kanssakäymisessä korostettiin presidentti Kekkosen ansioita. Neuvostoliittolaisille esitettiin lehdistössä ja julkisisssa puheissa kuitenkin painokkaasti, että tätä oli toivonut veljespuolue SKP.
Tätä korosti NKP:n päälehti Pravda ja sitä korostettiin julkisissa puheissa, kun ensimmäinen laiva saapui Tallinnaan. Myöhemmin selitettiin, että neuvostokansalaiset olisivat saattaneet ihmetellä, miksi kapitalistisen maan kanssa sovitaan tällaista. Perusteluksi tarjottiin, että sitä toivoi erityisesti veljespuolue.
KGB:n pelot toteutuivat
KGB:n aavistamat pelot alkoivat toteutua vähitellen ja 1970-luvulla ”vaaralliset aatteet” levisivät vastustamattomasti virolaiseen yhteiskuntaan. Koska Suomen TV-kuva näkyi melko hyvin Tallinnassa, virolaiset saivat joka ilta sensuroimattoman katsauksen Suomen tilanteesta. Virolaisten suomalainen TV-suosikki oli K-kaupan Väiski, joka esitteli MTV:n mainoksissa suomalaista lihatiskiä. Moni muukin Suomesta välitetty kuva sai virolaiset miettimään, voiko tämä olla totta.
Kun tultiin 1980-luvulle, Neuvostoliiton talous oli entistä heikommassa tilassa turismin tuomasta kovasta valuutasta huolimatta. Maan johtaja Leonid Brežnev kuoli ja hänen tilalleen tuli KGB:tä pitkään johtanutJuri Andropov. Häntä seurasi entistä pahemmin dementoitunutKonstantin Tšernenkoja suurvalta alkoi olla katastrofin partaalla.
Uudistuspolitiikan aloittanutMihaill Gorbatšovoli mahdottoman tehtävän edessä. Entisten tavoitteiden mukaan maan piti elää jo kommunistisessa yltäkylläisyydesssä mutta se oli todellisuudessa konkurssikypsä, eikä kukaan tiennyt, mitä pitäisi tehdä.
Virossa kansa alkoi entistä voimakkaammin haluta itsenäisyyttä, eli juuri sitä, mitä KGB pelkäsi. Laivaliikenne Helsingin ja Tallinnan välillä ei ollut tätä tilannetta aiheuttanut, mutta se oli tehnyt virolaisista entistä tietoisemman naapurimaan elintasosta. Virolaiset tiesivät Suomi-yhteyksiensä johdosta enemmän kuin ketkään muut Neuvostoliitossa. Heillä oli esikuva ja perestroikan vuosina siitä uskalsi puhua julkisesti.",news
"Kannessa lukee teoksen nimiSurmasatamaja sen alla pienemmällä Jännitysromaani. Markkinointimielessä määre saattaa olla paikallaan, koska dekkarit jos mitkä myyvät. Mutta se myös typistää sitä, mistäTimo Sandberginkahdeksannessa Otso Kekki -teoksessa on kysymys. Oikeammin se on Lahteen sijoittuva lähihistoriallinen romaani, jossa etsivä Otso Kekki on vain yksi hahmoista ja hänen tutkimansa rikokset vain yksi teoksen haaroista.
Sandberg on teossarjassaan kuvannut Lahtea 1920-luvultaSurmasatamanvuoteen 1950. Ne ovat olleet kuohuvia vuosia ja vuosikymmeniä. Teoksissa on puitu sisällissodan jälkeensä jättämää katkeruutta, oikeistoradikalismia, pirtuvuosia, jatkosotaa poliittisten vankien näkökulmasta ja viimeksiRauhanmyrskyssäkommunistien nousu poliittiseksi voimatekijäksi ja turvallisuuspoliisi Valpon johtajiksi.
Vuonna 1950 mielenmaisemaa hallitsevat sodan jälkeinen levottomuus ja edelleen yhteiskunnallinen vihanpito.
SurmasatamassaLahden vilkkaassa Vesijärven satamassa myydään pimeän viinan lisäksi huumeita, heroiinia ja sodasta selvinneiden miesten haltuunsa saamaa Pervitiniä, jonka antamilla voimilla kaukopartiomiehet suorittivat ihmetekojaan.
Vihaa toisilleen pitävät äärioikeistolaiset ja -vasemmistolaiset. Molempien mielestä tilit ovat vieläkin tasaamatta ja kosto elää.Surmasatamannuoriin tyttöihin kohdistuva väkivaltakin paljastuu poliittisesti motivoiduksi. ”Porvarinuorukainen pahoinpiteli työläislasta”, kirjoittaa sarjan keskeisiin henkilöihin koko ajan kuulunut Anton Rimminen kansandemokraattiseen Työn Valta -lehteen, tosin vastoin parempaa tietoaan.
Surmasatamanrikosjuonessa Otso Kekki ja hänen poliisiksi valmistunut poikansa Urho selvittelevät Vesijärven satamaan keskittyneitä rikoksia. Satamasta Sandberg luo eloisan ja kiintoisan kuvan. Enpä tiennytkään sen olleen vilkas matkustaja- ja myös rahtisatama. Metsäteollisuuden tuotteita laivattiin ruuhilla Jämsänkoskelta Lahteen kuljetettaviksi sieltä eteenpäin maailmalle. Lotjamiehissä oli monenlaisia seikkailijoita, joiden elämäntapaa Sandberg kuvaa värikkäästi.
Rauhanmyrskyssävaikuttanut punainen Valpo on lakkautettu ja Suomeen ollaan perustamassa uutta turvallisuuspoliisia Suojelupoliisia. Sen palvelukseen päätyy myös entinen Rautateollisuuden ay-aktiivi ja sotasankariksi tarkka-ampujana noussut Ismo Torni. Punaisessa Valpossakin työskennelleelle Tornille vakuutetaan, että uusi Suopo toimii uudelta pohjalta. Ketään ei vainota poliittisten mielipiteidensä takia. Silti Torni saa pian huomata, että Suopoa kiinnostavat lähinnä kommunistit ja metalliteollisuuden lakkohankkeet.
Otso Kekki ja muut sarjan keskeiset henkilöt ovat asuneet koko sen ajan Lahden keskustan tuntumassa sijaitsevalla puutaloalueella Reunanpalstalla. Nyt sen aika alkaa olla loppu. Kasvavaan kaupunkiin tarvitaan uusia uudenaikaisia asuntoja. Lopullisia hyvästejä Reunanpalstalle ei vieläSurmasatamassajätetä, mutta jos lisää jatko-osia tulee, niin ehkä niissä eletään jo uusissa asunnoissa.
Urho Kekin tuominen Lahden poliisilaitokselle mahdollistaisi Sandbergille sarjan jatkamisen tuleville vuosikymmenille, vaikka Otso Kekki alkaa olla jo vaivainen. Mieluusti lukisin etenkin 1960-luvun loppupuolen vasemmistoradikalismista hänen kertomanaan. Sandbergilla on siihen hyvät pohjat entisenä pitkäaikaisena Metallityöväen liiton toimitsijana ja SKDL/vasemmistoliiton kunnallispoliitikkona Järvenpäässä.
Meillä ihmisillä on taipumus ajatella, että oma aikamme on ainutlaatuista. Juuri nyt yksi huoli koskee yhteiskunnallista polarisaatiota. Timo Sandbergin romaanisarja tuo tähän perspektiiviä. Polarisaation aikaa elettiin Suomessa entisetkin vuosikymmenet, mutta somesotien sijaan se näkyi avoimena väkivaltana. Ehkä on kuitenkin parempi lyödä vastapuolta terävällä kommentilla X:ssä kuin nyrkillä naamaan tai vielä pahempaa.
Timo Sandberg: Surmasatama. 385 sivua, Karisto 2025.",news
"– Maa ei ole meille vain fyysinen tila, vaan se on äiti. Joet ovat eläviä, vuoret hengittävät. Ilman maata me emme ole kansa, sanooElisa Loncón.
Mapuche-johtajan ja tutkijan sanat heijastavat mapuche-kansan kokemusta syvästä juurettomuudesta. Chilen valtio aloitti mapuche-alueiden sotilaallisen haltuunoton vuonna 1851. Prosessia kutsuttiin ”Araucanian rauhoittamiseksi”, mutta alkuperäiskansoille se merkitsi väkivaltaista maan menettämistä ja yhteyden katkeamista pyhään.
Poikkeustila ja palavat työkoneet
Mapuche-kansan vuosisatainen kamppailu valloittajia vastaan on kärjistynyt viime vuosikymmeninä, kun metsä-, kaivos- ja energiateollisuus ovat laajentaneet toimintaansa heidän perinteisille mailleen eteläisessä Chilessä. Aktivistit ovat vastanneet polttamalla työkoneita ja ottamalla riistettyjä maita haltuun. Vastarinta on lisännyt jännitteitä, ja yhteenotot viranomaisten kanssa ovat lisääntyneet ja muuttuneet yhä väkivaltaisemmiksi .
Araucanian alueella on ollut voimassa poikkeustila toukokuusta 2022 lähtien. Naapurialueilla Bío Bíossa, Los Lagosissa ja Los Ríosissa tilanne on samankaltainen. Vuosien 2013 ja 2024 välillä alueella tapahtui lähes 9000 väkivaltaista yhteenottoa – keskimäärin kaksi päivässä. Konfliktit ovat vaatineet 60 kuolonuhria, 1468 loukkaantunutta ja tuhansia tuhottuja koteja, ajoneuvoja ja koneita.
PresidenttiGabriel Borickuvasi konfliktia yhdeksi tasavallan vanhimmista ja kivuliaimmista ongelmista. Mapuche-aktivistit näkevät itsensä puolustajina ja viimeisenä siteenä maahan, jonka valtio on muuttanut hyödykkeeksi.
– Jos jatkamme metsien kaatamista ja yksipuolista viljelyä, ei mapucheilla eikä Chilellä ole tulevaisuutta, Loncón sanoo.
Hän viittaa  mapuche-alueille istutettuihin eukalyptus- ja mäntymetsiin, jotka vievät maaperästä veden ja heikentävät monimuotoisuutta.
Tutkija Elisa Loncón työhuoneellaan Santiagon yliopistolla.Kuva: IPS/Orlando Milesi
Presidentin sovintotarjousVuonna 2023 Boricin hallinto perusti alkuperäiskansojen maavaatimusten ratkaisemiseksi rauhan ja yhteisymmärryksen komission. Toukokuussa 2024 komissio esitti 21 toimenpidettä, joiden keskiössä on 3,8 miljardin euron rahasto.Noin 48 000 mapuchea vaatii yhteensä 377 000 hehtaaria takaisin neljällä eteläisellä alueella. Prosessi etenee kuitenkin tuskallisen hitaasti. Komissio ehdottaa maavaatimusten ratkaisemista aiemmin myönnettyjen maaluovutustodistusten sekä yhteisöjen perhekokojen laskennan perusteella. Moni kuitenkin epäilee lupauksia.La Pintanan Mapuche-järjestön johtajaMaria Hueichaqueoei enää usko valtaapitävien lupauksiin. Hänen mukaansa nyt pöydällä olevat 21 ehdotusta esitettiin jo yli kymmenen vuotta sitten tuloksetta.ILMOITUSILMOITUS– Hallitus lupasi perustaa alkuperäiskansaministeriön jo 2010-luvulla. Se odottaa yhä käsittelyä.Komission ehdotuksiin sisältyy myös alkuperäiskansojen perustuslaillinen tunnustaminen, poliittinen edustus sekä taloudellinen kehitysohjelma köyhyyden lievittämiseksi.– Tavoitteena on jättää seuraavalle hallitukselle käynnissä oleva prosessi – ei pysähtynyttä konfliktia, Boric sanoi vuosikatsauksessaan kesäkuussa.Santiagolainen mapuchePedro Valenzuelakoordinoi kulttuurienvälistä Kintu Rayen -ohjelmaa Chilen yliopistossa sekä johtaa terveysohjelmaa La Pintanan kunnassa.Valenzuelakaan ei usko hallituksen lupauksiin, mutta myöntää, että alkuperäiskansojen perustuslaillinen tunnustaminen olisi merkittävä edistysaskel.– Se merkitsisi oikeuksien saamista. Oikeutta harjoittaa omaa lääketiedettä, omaa koulutusta, johtajiemme ja kielemme tunnustamista. Valtio on perustamisestaan lähtien kieltänyt olemassaolomme. Tunnustaminen olisi perusta, jolta voimme rakentaa.
Vuonna 2023 Boricin hallinto perusti alkuperäiskansojen maavaatimusten ratkaisemiseksi rauhan ja yhteisymmärryksen komission. Toukokuussa 2024 komissio esitti 21 toimenpidettä, joiden keskiössä on 3,8 miljardin euron rahasto.
Noin 48 000 mapuchea vaatii yhteensä 377 000 hehtaaria takaisin neljällä eteläisellä alueella. Prosessi etenee kuitenkin tuskallisen hitaasti. Komissio ehdottaa maavaatimusten ratkaisemista aiemmin myönnettyjen maaluovutustodistusten sekä yhteisöjen perhekokojen laskennan perusteella. Moni kuitenkin epäilee lupauksia.
La Pintanan Mapuche-järjestön johtajaMaria Hueichaqueoei enää usko valtaapitävien lupauksiin. Hänen mukaansa nyt pöydällä olevat 21 ehdotusta esitettiin jo yli kymmenen vuotta sitten tuloksetta.
– Hallitus lupasi perustaa alkuperäiskansaministeriön jo 2010-luvulla. Se odottaa yhä käsittelyä.
Komission ehdotuksiin sisältyy myös alkuperäiskansojen perustuslaillinen tunnustaminen, poliittinen edustus sekä taloudellinen kehitysohjelma köyhyyden lievittämiseksi.
– Tavoitteena on jättää seuraavalle hallitukselle käynnissä oleva prosessi – ei pysähtynyttä konfliktia, Boric sanoi vuosikatsauksessaan kesäkuussa.
Santiagolainen mapuchePedro Valenzuelakoordinoi kulttuurienvälistä Kintu Rayen -ohjelmaa Chilen yliopistossa sekä johtaa terveysohjelmaa La Pintanan kunnassa.
Valenzuelakaan ei usko hallituksen lupauksiin, mutta myöntää, että alkuperäiskansojen perustuslaillinen tunnustaminen olisi merkittävä edistysaskel.
– Se merkitsisi oikeuksien saamista. Oikeutta harjoittaa omaa lääketiedettä, omaa koulutusta, johtajiemme ja kielemme tunnustamista. Valtio on perustamisestaan lähtien kieltänyt olemassaolomme. Tunnustaminen olisi perusta, jolta voimme rakentaa.",news
"Elina Backmanistavoi sanoa, että hänestä tuli dekkaritähti kertaheitolla.Kun kuningas kuoleeoli ansaitusti yleisö- ja arvostelumenestys vuonna 2020. Jatko-osien myötä Saana Havas -dekkarien suosio on vain laajentunut. Hänen teoksiaan julkaistaan jo 17 maassa.
Backmanin omaperäinen idea on päähenkilö, joka selvittelee murhia ei poliisin vaan true crime -podcastien tekijänä. Miesystävä Jan Leino toki on rikoskomisario. Joskus heidän samaan aikaan tutkimansa jutut kietoutuvat yhteen, aina eivät.
Saana Havakset ovat ainakin lähellä dekkarikirjallisuuden lempeää siipeä cozy crimea. Murhista kerrotaan, mutta niiden tekemistä ei kuvata. Saanan ja Janin parisuhteen kehitys on kirjojen olennainen elementti. Backmanilla on hieno taito kuljettaa Saanan yksityiselämää kulloisenkin rikosjutun ohessa.
Kuka pimeässä kulkeeon sarjan viides osa, ja ensimmäinen, josta tuntuu, että seuraavaksi tarvitaan voimakasta uusiutumista. Olisi tarvittu jo nyt. Teos on liian samanlainen kuin edelliset. Jälki jäi haaleaksi myös siksi, että tämän dekkarin kummatkin rikosjutut ratkeavat liian suoraviivaisesti ja helposti.
Backman on ollut hyvä myös jännityksen kehittelijänä. Nyt siinä ei päästä edes puolitiehen, koska jännitystä ei synny lainkaan.
Sarjan edellisessä osassaKuinka kuolema kohdataanSaana Havas selvitteli vanhaa kuolemantapausta Pyhtään Kaunissaaressa alkukesällä. Nyt ollaan saman kesän elokuussa. Saanan ja Janin loma keskeytyy, kun Helsingin Sörnäisten Katri Valan puistosta löytyy murhattu mies ja hänen mukanaan Jan Leinolle henkilökohtaisesti osoitettu viesti: ON AIKA PALJASTAA TOTUUS tikkukirjaimin.
Saana lähtee Salossa sijaitsevaan Mathildedalenin ruukkikylään koiravahdiksi ja kirjoittamaan käsikirjoitusta seuraavaan podcastiinsa, joka kertoo Kaunissaaren jutusta. Työstä ei tahdo tulla mitään, koska hän törmää heti kylässä kuusi vuotta aiemmin tapahtuneeseen 19-vuotiaan Sara Kanniston katoamiseen. Juuri silloin ruukkikylän rantaan ilmestyy kyltti, johon on kirjoitettu Saran nimi ja sen vieressä on risti. Taas mennään kohti uutta juttua.
Helsingissä nuorten miesten ruumiita ilmestyy lisää naisten mukaan nimettyihin puistoihin. Jokaisen mukana on uusi viesti Janille. Murhatut ovat hyvätuloisia ulkonäköönsä huomiota kiinnittäviä nuoria miehiä, joita yhdistää erikoinen sormus.
Kuka pimeässä kulkeeon yhtä miellyttävää luettavaa kuin Backmanin edelliset dekkarit. Teksti soljuu luontevasti ja on helppolukuista. Utelias Saana on hyvä dekkarihahmo. Samalla uusimmassa osassa on kuitenkin rutiinityön makua. Kuviot ovat tuttuja neljästä edellisestä, ja kuten sanottu, kaikki käy liian helposti. Kaikki Saran tunteneet ovat heti valmiita puhumaan hänestä täysin ulkopuoliselle Saanalle. Uusia haastateltavia löytyy kuin liukuhihnalta.
Olisikohan tämän teoksen kanssa tullut liikaa kiirettäkin. Siihen viittaavat normaalia suppeamman sivumäärän ja Helsingin pään murhien suoraviivaisen ratkeamisen lisäksi monet valmiiseen kirjaan jääneet kirjoitusvirheet.
Miljöön kuvaajana Elina Backman on yhtä vahva kuin ennenkin. Enpä yllättyisi, jos kesän jälkeen kerrottaisiin, että Mathildedalenin ruukkikylässä on käynyt tavallista enemmän matkailijoita. Ihastuttavaltahan se vaikuttaa Backmanin kertomana.
Elina Backman: Kuka pimeässä kulkee. 384 sivua, Otava 2025.",news
"Latinalaisessa Amerikassa kansalaisjärjestöjä koskeva lainsäädäntö kiristyy nopeasti. Hallitukset säätävät lakeja, jotka vaikeuttavat järjestöjen rekisteröitymistä, rajoittavat ulkomaista rahoitusta ja antavat viranomaisille laajat valtuudet puuttua niiden toimintaan. Asiantuntijat näkevät kehityksen osana laajempaa demokratian taantumaa.
YK:n erityisraportoijaGina Romeronmukaan kyse on globaalista trendistä. Samanlaisia lakeja on säädetty muun muassa Saudi-Arabiassa, Venäjällä, Kiinassa ja Intiassa. Nyt Latinalainen Amerikka seuraa niiden esimerkkiä. Vaikka sääntelyä perustellaan usein terrorismin ehkäisyllä tai talousrikosten torjunnalla, käytännössä se vaikeuttaa merkittävästi järjestöjen työtä.
Lait rajoittavat yhdistymisvapautta ja mahdollistavat järjestöjen lakkauttamisen epämääräisin perustein.
– Yhteistä näille laeille on epämääräisyys. Määritelmät ovat niin laveita, että ne antavat viranomaisille lähes rajattoman harkintavallan, Romero sanoo.
Romero jakaa lakiuudistukset kolmeen tyyppiin: läpinäkyvyyden nimissä säädetyt raportointivaatimukset, ulkomaisen rahoituksen rajoitukset sekä terrorismiin liittyvät säädökset, jotka ovat usein tulkinnanvaraisia.
Viime vuosina näitä lakeja on säädetty muun muassa Venezuelassa, El Salvadorissa, Paraguayssa ja Perussa. El Salvadorissa uusi laki hyväksyttiin vain päivä sen esittämisen jälkeen. Se velvoittaa ulkomaista tukea saavat järjestöt maksamaan 30 prosenttia tuloistaan valtiolle.
Ulkomaisten agenttien leima ja autoritaariset vaikutteet
Yksi toistuva elementti on vaatimus, että ulkomaista tukea saavat järjestöt rekisteröidään ”ulkomaisiksi agenteiksi”, mikä viestii niiden toimivan toisen valtion tai ulkopuolisen tahon vaikutuspiirissä. Tämä leima oikeuttaa laajaa valvontaa, rajoittaa järjestöjen toimintaa ja lisää työntekijöiden sekä tukijoiden syrjintää ja vainoa.
Nicaraguassa tuhansia järjestöjä on lopetettu, omaisuutta takavarikoitu ja aktivisteja karkotettu vuoden 2020 ulkomaisten agenttien lain nojalla. Guatemalassa laki mahdollistaa järjestöjen sulkemisen hallinnollisesti ilman oikeuskäsittelyä. Venezuelassa on lakkautettu tunnettuja ruoka-apuohjelmia vedoten ulkomaisiin intresseihin. Osa on lopettanut toimintansa vapaaehtoisesti, kun toiminta on käynyt mahdottomaksi.
Vaikka monet hallitukset perustelevat sääntelyä terrorismin torjunnalla tai rahanpesun estämisellä, kansalaisjärjestöjen edustajat näkevät tavoitteena olevan kritiikin vaientamisen.
Esimerkiksi yrityksillä vastaavaa sääntelyä ei ole.
Nicaraguan malli
SosiologiRafael Uzcáteguihuomauttaa, ettei kyse ole ideologisesta ilmiöstä – lakeja säätävät sekä oikeisto- että vasemmistohallitukset. Mallia on haettu erityisesti Nicaraguasta, missä kansalaisyhteiskunta on järjestelmällisesti murskattu.
– Asiantuntijat näkevät kehityksen osana maailmanlaajuista trendiä, jossa sekä demokratia että kansainvälinen yhteistyö heikkenevät. Aktivistien ja järjestöjen on sopeuduttava toimimaan yhä vaikeammassa ja vihamielisemmässä ympäristössä, Romero sanoo.",news
"Puola alkoi vuonna 2021 rakentaa kuusi metriä korkeaa teräsaitaa patoamaan Valko-Venäjän masinoimia pakolaisvirtoja. Tähän mennessä aitaa on pystytetty runsaat 200 kilometriä kaikkiaan 400 kilometrin mittaiselle rajalle.
Itä-Puolassa Valko-Venäjän rajan tuntumassa ikänsä elänytDzenneta Bogdanowicz, 60, ei olisi osannut kuvitella, että hän jonain päivänä näkisi teräsaidan nousevan tänne jumalan selän taakse, kahden kilometrin päähän kotitalostaan.
– Se on siinä aivan lähellä. Ja tietenkin se haittaa bisnestä, 250 kilometrin päässä Varsovasta Podlasien alueella asuva Bogdanowicz toteaa.
Hän pyörittää parinsadan asukkaan Kruszynianyn kylässä hotellia, jonka vieraat tulevat nauttimaan seudun vehreästä luonnosta.
Podlasie tunnetaan kosteikkojensa ja rehevän kasvillisuutensa vuoksi Puolan Amazoniana, mutta Valko-Venäjän läheisyys naulaa sen Eurooppaa halkovan poliittis-sotilaallisen jakolinjan sydämeen.
Seudun yleinen epävakaus on verottanut alueen matkailua. Moni paikallinen on riippuvainen turismista, mutta Bogdanowiczille kyse on paljon enemmästä kuin vain taloudesta.
Teräksinen raja-aita Podlasiessa. Kiistanalainen rakennelma on häirinnyt tämän Euroopan kolkan ihmisiä ja luontoa yhtä lailla.Kuva: IPS/Gilad Sade
KostotoimiElokuussa 2021 Valko-Venäjä alkoi ohjata enimmäkseen Lähi-idästä ja Pohjois-Afrikasta saapuvia maahanmuuttajia ja turvapaikanhakijoita Puolan, Latvian ja Liettuan rajoille. Kuukausien ajan Valko-Venäjä jakoi pikavauhtia viisumeita ja välittäjät myivät lentolippuja Minskiin 3 000–6 000 Yhdysvaltain dollarin hinnalla ja lupauksella EU-maihin pääsystä.Maahan tulleet saatettiin Minskistä Puolan rajalle, missä kerrotaan valkovenäläisten sotilaiden auttaneen joitakin ihmisiä kiipeämään raja-aidan ylitse. EU tulkitsi toimet osaksi hybridisotaa, jolla Valko-Venäjä pyrki horjuttamaan rajavaltioiden vakautta. Horjutus oli kostoa talouspakotteista, joita EU oli määrännyt vuoden 2020 vilpillisten presidentinvaalien jälkeen. Viime tammikuussaAljaksandr Lukashenkavalittiin jälleen Valko-Venäjän presidentiksi, kuten kaikissa vaaleissa vuodesta 1994 lähtien.Puolan hallitus väittää, että aita on vähentänyt laittomia rajanylityksiä. Aidan olemassaoloaikana yksi rajavartija on tapettu ja kolmetoista haavoittunut yhteenotoissa luvattomien rajanylittäjien kanssa.Maahan pyrkineiden kohtalo on kuitenkin ollut kovempi kuin rajavartijoiden. Kansalaisjärjestöjen mukaan ainakin 87 maahantulijaa on kuollut vuodesta 2021 lähtien ja yli 300 on kateissa.Lipkan tataaritDzenneta Bogdanowiczin yhdessä aviomiehensä kanssa rakentama puinen hotellirakennus tarjoaa muutakin kuin majoitusta ja ruokaa. Siellä on myös kulttuurikeskus ja pieni museo, jossa säilötään muinaisten maatyökalujen ja esiäitien kutomien perinnetekstiilien ohella vuosisatoja vanhoja Koraaneja.– Raha ei koskaan ole ollut meille tärkeää. Me olemme Lipkan tataareja, ja tämä on yhteisömme sydän Puolassa, Bogdanowicz sanoo.Lipka on Krimin tataarien vanha nimitys Liettualle. Puolan ja Krimin tataareilla on yhteinen menneisyys.Tataarit taistelivat Puolan armeijassa, ja siitä kiitoksena seudulle jo 1300-luvulla saapuneille tataareille annettiin maata ja heitä aateloitiin. 1600-luvulla he asettuivat Podlasieen.Kruszynianyn moskeijalta on vain kaksi kilometriä Valko-Venäjän rajalle. Moskeija on Lipkan tataarien tärkeimpiä yhdistäviä symboleja.Kuva: IPS/Gilad SadePelon valtava hintaNykyään Kruszynianyn puinen, juutalaisten arkkitehtien 200 vuotta sitten rakentama moskeija seisoo yhä Euroopan vanhimpien muslimiyhteisöjen arvokkaana symbolina. Tuo perintö on kuitenkin uhan alla.Joidenkin uudeksi rautaesiripuksi kutsuman kehityksen varjossa Podlasien tataarit kärsivät eristyneisyydestä ja talousongelmista. Turismi on hiipunut ja väestö vähenee.– Puolassa oli noin 5 000 tataaria. Viimeisen väestönlaskun mukaan vuonna 2011 meitä oli enää alle 2 000. Pelko, rajoitukset, ulkonaliikkumiskiellot ja yhteiskunnan sulkemiset – niiden hinta on ollut valtava, Bogdanowicz kertoo.ILMOITUSILMOITUSRajavartijat rikkovat lakejaIhmisoikeusjärjestö Human Rights Watch julkaisi vuonna 2024 raportin, jossa kuvattiin puolalaisten rajaviranomaisten säännönmukaista maahanmuuttajien kaltoinkohtelua. Tulijoita on lainvastaisesti työnnetty takaisin rajan taakse, heitä on hakattu pampuilla ja suihkutettu pippurisuihkeilla sekä tuhottu heidän puhelimiaan.Jotkut on pidätetty useita kilometrejä rajalta ja sitten pakotettu palaamaan Valko-Venäjälle. Niin Puolan kuin EU:nkin ihmisoikeuskomissaarit ovat esittäneet huolensa muurin vaikutuksesta lehdistönvapauteen ja humanitaarisen avun saatavuuteen.Ympäristönsuojelijat puolestaan varoittavat korjaamattomista vahingoista, joita aiheutetaan hauraille ekosysteemeille, kuten Unescon luonnonperintölistalle päässeelle Białowieżan metsälle.Ryhmäidentiteetin säilyttäminen vaikeutuu– Tataarit ovat Puolassa säilyttäneet ja kehittäneet omia kulttuurisia ja uskonnollisia perinteitään. Vuosisatojen ajan he palvelivat sotilaskastina, ja se perinne on yhä voimissaan. Monet ovat yhä joko armeijan tai rajavartiolaitoksen palveluksessa, journalisti ja tutkijaAlla Albothsanoo.Hän työskentelee tutkijana brittiläisessä Minority Rights Group -järjestössä, joka tekee työtä  etnisten ja uskonnollisten vähemmistöjen kanssa.– Pienen kokonsa vuoksi yhteisö on erityisen hauras. Ryhmäidentiteetin säilymisen kannalta olisi tärkeää, että tataarit olisivat keskittyneet samalle alueelle. Siitä on kuitenkin tulossa yhä vaikeampaa.Puolan sisä- ja hallintoministeriö vastasi IPS:n kysymyksiin painottamalla tarvetta suojella kansallista turvallisuutta tilanteessa, jossa Venäjä ja Valko-Venäjä käyttävät maahanmuuttajia horjuttaakseen naapurimaita ja koko EU:ta. Human Rights Watchin raporttia puolalaisten rajavartijoiden vakavista ihmisoikeusloukkauksista ministeriö kommentoi sanomalla, etteivät järjestön tutkijat pystyneet riippumattomasti todentamaan kuvattuja tapauksia.Kriisin vaikutuksista tataariyhteisöön viranomaiset eivät halunneet lausua mitään.Rajalla kuolleen maahanmuuttajan hauta Bohonikin muslimien hautausmaalla. Virallisia lukuja ei ole, mutta satojen uskotaan kuolleen yrittäessään ylittää Valko-Venäjän ja Puolan välistä rajaa.Kuva: IPS/Gilad SadeKriisi näkyy hautausmaallakinKruszyaninysta kohti Bohonikin tataarikylää vievä tie kiemurtelee soisessa maastossa, ja siitä lähtee lukuisia sivuteitä. Moni itään kääntyvä tie päättyy nyt äkisti teräsesteeseen. Kiellettyä aluetta merkkaavia kylttejä on harvakseltaan, joten on vaikea tietää, onko jo joutunut sinne. Partiot kuitenkin kiertävät tiheästi.Bohonikin punainen puumoskeija löytyy helposti, mutta vieraita käy harvakseltaan.– Täällä ei enää käy ketään muulloin kuin kesällä, tokaisee harvalukuisia turisteja opastava paikallinen maanviljelijäMiroslava LisoszukaHän syyttää raja-aluerajoitusten sekavuutta ja viime vuonna tapahtuneen rajavartijan surman jättämää pelkoa.Kriisi näkyy myös Bohonikin yli 200 vuotta vanhalla hautausmaalla. Kylän ulkolaidoilla sijaitseva kivimuurien ympäröimä kahden hehtaarin alue on Puolan suurin muslimien hautausmaa. Sen ulkolaidalla on kymmenen yksinkertaista hautaa. Joukossa on vauva, tunnistamaton aikuinen ja muita metsiin menehtyneitä maahanmuuttajia.Aika ajoin paikalliset maanviljelijät ja rajavartijat törmäävät mudassa makaaviin ihmisen jäännöksiin.
Elokuussa 2021 Valko-Venäjä alkoi ohjata enimmäkseen Lähi-idästä ja Pohjois-Afrikasta saapuvia maahanmuuttajia ja turvapaikanhakijoita Puolan, Latvian ja Liettuan rajoille. Kuukausien ajan Valko-Venäjä jakoi pikavauhtia viisumeita ja välittäjät myivät lentolippuja Minskiin 3 000–6 000 Yhdysvaltain dollarin hinnalla ja lupauksella EU-maihin pääsystä.
Maahan tulleet saatettiin Minskistä Puolan rajalle, missä kerrotaan valkovenäläisten sotilaiden auttaneen joitakin ihmisiä kiipeämään raja-aidan ylitse. EU tulkitsi toimet osaksi hybridisotaa, jolla Valko-Venäjä pyrki horjuttamaan rajavaltioiden vakautta. Horjutus oli kostoa talouspakotteista, joita EU oli määrännyt vuoden 2020 vilpillisten presidentinvaalien jälkeen. Viime tammikuussaAljaksandr Lukashenkavalittiin jälleen Valko-Venäjän presidentiksi, kuten kaikissa vaaleissa vuodesta 1994 lähtien.
Puolan hallitus väittää, että aita on vähentänyt laittomia rajanylityksiä. Aidan olemassaoloaikana yksi rajavartija on tapettu ja kolmetoista haavoittunut yhteenotoissa luvattomien rajanylittäjien kanssa.
Maahan pyrkineiden kohtalo on kuitenkin ollut kovempi kuin rajavartijoiden. Kansalaisjärjestöjen mukaan ainakin 87 maahantulijaa on kuollut vuodesta 2021 lähtien ja yli 300 on kateissa.
Lipkan tataarit
Dzenneta Bogdanowiczin yhdessä aviomiehensä kanssa rakentama puinen hotellirakennus tarjoaa muutakin kuin majoitusta ja ruokaa. Siellä on myös kulttuurikeskus ja pieni museo, jossa säilötään muinaisten maatyökalujen ja esiäitien kutomien perinnetekstiilien ohella vuosisatoja vanhoja Koraaneja.
– Raha ei koskaan ole ollut meille tärkeää. Me olemme Lipkan tataareja, ja tämä on yhteisömme sydän Puolassa, Bogdanowicz sanoo.
Lipka on Krimin tataarien vanha nimitys Liettualle. Puolan ja Krimin tataareilla on yhteinen menneisyys.
Tataarit taistelivat Puolan armeijassa, ja siitä kiitoksena seudulle jo 1300-luvulla saapuneille tataareille annettiin maata ja heitä aateloitiin. 1600-luvulla he asettuivat Podlasieen.
Kruszynianyn moskeijalta on vain kaksi kilometriä Valko-Venäjän rajalle. Moskeija on Lipkan tataarien tärkeimpiä yhdistäviä symboleja.Kuva: IPS/Gilad Sade
Pelon valtava hintaNykyään Kruszynianyn puinen, juutalaisten arkkitehtien 200 vuotta sitten rakentama moskeija seisoo yhä Euroopan vanhimpien muslimiyhteisöjen arvokkaana symbolina. Tuo perintö on kuitenkin uhan alla.Joidenkin uudeksi rautaesiripuksi kutsuman kehityksen varjossa Podlasien tataarit kärsivät eristyneisyydestä ja talousongelmista. Turismi on hiipunut ja väestö vähenee.– Puolassa oli noin 5 000 tataaria. Viimeisen väestönlaskun mukaan vuonna 2011 meitä oli enää alle 2 000. Pelko, rajoitukset, ulkonaliikkumiskiellot ja yhteiskunnan sulkemiset – niiden hinta on ollut valtava, Bogdanowicz kertoo.ILMOITUSILMOITUSRajavartijat rikkovat lakejaIhmisoikeusjärjestö Human Rights Watch julkaisi vuonna 2024 raportin, jossa kuvattiin puolalaisten rajaviranomaisten säännönmukaista maahanmuuttajien kaltoinkohtelua. Tulijoita on lainvastaisesti työnnetty takaisin rajan taakse, heitä on hakattu pampuilla ja suihkutettu pippurisuihkeilla sekä tuhottu heidän puhelimiaan.Jotkut on pidätetty useita kilometrejä rajalta ja sitten pakotettu palaamaan Valko-Venäjälle. Niin Puolan kuin EU:nkin ihmisoikeuskomissaarit ovat esittäneet huolensa muurin vaikutuksesta lehdistönvapauteen ja humanitaarisen avun saatavuuteen.Ympäristönsuojelijat puolestaan varoittavat korjaamattomista vahingoista, joita aiheutetaan hauraille ekosysteemeille, kuten Unescon luonnonperintölistalle päässeelle Białowieżan metsälle.Ryhmäidentiteetin säilyttäminen vaikeutuu– Tataarit ovat Puolassa säilyttäneet ja kehittäneet omia kulttuurisia ja uskonnollisia perinteitään. Vuosisatojen ajan he palvelivat sotilaskastina, ja se perinne on yhä voimissaan. Monet ovat yhä joko armeijan tai rajavartiolaitoksen palveluksessa, journalisti ja tutkijaAlla Albothsanoo.Hän työskentelee tutkijana brittiläisessä Minority Rights Group -järjestössä, joka tekee työtä  etnisten ja uskonnollisten vähemmistöjen kanssa.– Pienen kokonsa vuoksi yhteisö on erityisen hauras. Ryhmäidentiteetin säilymisen kannalta olisi tärkeää, että tataarit olisivat keskittyneet samalle alueelle. Siitä on kuitenkin tulossa yhä vaikeampaa.Puolan sisä- ja hallintoministeriö vastasi IPS:n kysymyksiin painottamalla tarvetta suojella kansallista turvallisuutta tilanteessa, jossa Venäjä ja Valko-Venäjä käyttävät maahanmuuttajia horjuttaakseen naapurimaita ja koko EU:ta. Human Rights Watchin raporttia puolalaisten rajavartijoiden vakavista ihmisoikeusloukkauksista ministeriö kommentoi sanomalla, etteivät järjestön tutkijat pystyneet riippumattomasti todentamaan kuvattuja tapauksia.Kriisin vaikutuksista tataariyhteisöön viranomaiset eivät halunneet lausua mitään.Rajalla kuolleen maahanmuuttajan hauta Bohonikin muslimien hautausmaalla. Virallisia lukuja ei ole, mutta satojen uskotaan kuolleen yrittäessään ylittää Valko-Venäjän ja Puolan välistä rajaa.Kuva: IPS/Gilad SadeKriisi näkyy hautausmaallakinKruszyaninysta kohti Bohonikin tataarikylää vievä tie kiemurtelee soisessa maastossa, ja siitä lähtee lukuisia sivuteitä. Moni itään kääntyvä tie päättyy nyt äkisti teräsesteeseen. Kiellettyä aluetta merkkaavia kylttejä on harvakseltaan, joten on vaikea tietää, onko jo joutunut sinne. Partiot kuitenkin kiertävät tiheästi.Bohonikin punainen puumoskeija löytyy helposti, mutta vieraita käy harvakseltaan.– Täällä ei enää käy ketään muulloin kuin kesällä, tokaisee harvalukuisia turisteja opastava paikallinen maanviljelijäMiroslava LisoszukaHän syyttää raja-aluerajoitusten sekavuutta ja viime vuonna tapahtuneen rajavartijan surman jättämää pelkoa.Kriisi näkyy myös Bohonikin yli 200 vuotta vanhalla hautausmaalla. Kylän ulkolaidoilla sijaitseva kivimuurien ympäröimä kahden hehtaarin alue on Puolan suurin muslimien hautausmaa. Sen ulkolaidalla on kymmenen yksinkertaista hautaa. Joukossa on vauva, tunnistamaton aikuinen ja muita metsiin menehtyneitä maahanmuuttajia.Aika ajoin paikalliset maanviljelijät ja rajavartijat törmäävät mudassa makaaviin ihmisen jäännöksiin.
Nykyään Kruszynianyn puinen, juutalaisten arkkitehtien 200 vuotta sitten rakentama moskeija seisoo yhä Euroopan vanhimpien muslimiyhteisöjen arvokkaana symbolina. Tuo perintö on kuitenkin uhan alla.
Joidenkin uudeksi rautaesiripuksi kutsuman kehityksen varjossa Podlasien tataarit kärsivät eristyneisyydestä ja talousongelmista. Turismi on hiipunut ja väestö vähenee.
– Puolassa oli noin 5 000 tataaria. Viimeisen väestönlaskun mukaan vuonna 2011 meitä oli enää alle 2 000. Pelko, rajoitukset, ulkonaliikkumiskiellot ja yhteiskunnan sulkemiset – niiden hinta on ollut valtava, Bogdanowicz kertoo.
Rajavartijat rikkovat lakeja
Ihmisoikeusjärjestö Human Rights Watch julkaisi vuonna 2024 raportin, jossa kuvattiin puolalaisten rajaviranomaisten säännönmukaista maahanmuuttajien kaltoinkohtelua. Tulijoita on lainvastaisesti työnnetty takaisin rajan taakse, heitä on hakattu pampuilla ja suihkutettu pippurisuihkeilla sekä tuhottu heidän puhelimiaan.
Jotkut on pidätetty useita kilometrejä rajalta ja sitten pakotettu palaamaan Valko-Venäjälle. Niin Puolan kuin EU:nkin ihmisoikeuskomissaarit ovat esittäneet huolensa muurin vaikutuksesta lehdistönvapauteen ja humanitaarisen avun saatavuuteen.
Ympäristönsuojelijat puolestaan varoittavat korjaamattomista vahingoista, joita aiheutetaan hauraille ekosysteemeille, kuten Unescon luonnonperintölistalle päässeelle Białowieżan metsälle.
Ryhmäidentiteetin säilyttäminen vaikeutuu
– Tataarit ovat Puolassa säilyttäneet ja kehittäneet omia kulttuurisia ja uskonnollisia perinteitään. Vuosisatojen ajan he palvelivat sotilaskastina, ja se perinne on yhä voimissaan. Monet ovat yhä joko armeijan tai rajavartiolaitoksen palveluksessa, journalisti ja tutkijaAlla Albothsanoo.
Hän työskentelee tutkijana brittiläisessä Minority Rights Group -järjestössä, joka tekee työtä  etnisten ja uskonnollisten vähemmistöjen kanssa.
– Pienen kokonsa vuoksi yhteisö on erityisen hauras. Ryhmäidentiteetin säilymisen kannalta olisi tärkeää, että tataarit olisivat keskittyneet samalle alueelle. Siitä on kuitenkin tulossa yhä vaikeampaa.
Puolan sisä- ja hallintoministeriö vastasi IPS:n kysymyksiin painottamalla tarvetta suojella kansallista turvallisuutta tilanteessa, jossa Venäjä ja Valko-Venäjä käyttävät maahanmuuttajia horjuttaakseen naapurimaita ja koko EU:ta. Human Rights Watchin raporttia puolalaisten rajavartijoiden vakavista ihmisoikeusloukkauksista ministeriö kommentoi sanomalla, etteivät järjestön tutkijat pystyneet riippumattomasti todentamaan kuvattuja tapauksia.
Kriisin vaikutuksista tataariyhteisöön viranomaiset eivät halunneet lausua mitään.
Rajalla kuolleen maahanmuuttajan hauta Bohonikin muslimien hautausmaalla. Virallisia lukuja ei ole, mutta satojen uskotaan kuolleen yrittäessään ylittää Valko-Venäjän ja Puolan välistä rajaa.Kuva: IPS/Gilad Sade
Kriisi näkyy hautausmaallakin
Kruszyaninysta kohti Bohonikin tataarikylää vievä tie kiemurtelee soisessa maastossa, ja siitä lähtee lukuisia sivuteitä. Moni itään kääntyvä tie päättyy nyt äkisti teräsesteeseen. Kiellettyä aluetta merkkaavia kylttejä on harvakseltaan, joten on vaikea tietää, onko jo joutunut sinne. Partiot kuitenkin kiertävät tiheästi.
Bohonikin punainen puumoskeija löytyy helposti, mutta vieraita käy harvakseltaan.
– Täällä ei enää käy ketään muulloin kuin kesällä, tokaisee harvalukuisia turisteja opastava paikallinen maanviljelijäMiroslava Lisoszuka
Hän syyttää raja-aluerajoitusten sekavuutta ja viime vuonna tapahtuneen rajavartijan surman jättämää pelkoa.
Kriisi näkyy myös Bohonikin yli 200 vuotta vanhalla hautausmaalla. Kylän ulkolaidoilla sijaitseva kivimuurien ympäröimä kahden hehtaarin alue on Puolan suurin muslimien hautausmaa. Sen ulkolaidalla on kymmenen yksinkertaista hautaa. Joukossa on vauva, tunnistamaton aikuinen ja muita metsiin menehtyneitä maahanmuuttajia.
Aika ajoin paikalliset maanviljelijät ja rajavartijat törmäävät mudassa makaaviin ihmisen jäännöksiin.",news
"Viime vuoden jouluaattona turistit useissa Balin suosituissa kohteissa havahtuivat näkyyn, jota he eivät olleet osanneet odottaa. Tunteja kestänyt sade ja nousuvesi olivat huuhtoneet heidän suosikkirannoilleen purkkeja, pusseja, pulloja ja ajopuuta. Tilanne oli niin paha, ettei yksikään saaren pittoreskeista rannoista ollut riittävän siisti houkutellakseen turisteja uimaan.
Tapahtuma voimisti jo valmiiksi eri puolilla Balia käytyä keskustelua siitä, ovatko maailman kuvauksellisimmat lomakohteet hukkumassa muoviin.
– Roskavuorovesi ei ole nyky-Balilla uusi asia. Näemme sen kasvavan joka vuosi, mutta emme odottaneet sitä parhaaseen turistikauteen jouluna. Koko päivän keräsimme roskia ja puhdistimme rantaa. Se ei ollut helppoa, sanooSiboto Sayeda, 25, yksi monista vapaaehtoisista rantojen siivoojista.
Paikallisen järjestön organisoimalta siivoustapahtumalta vei kaksi päivää saada rannat uintikuntoon. Neljä kuukautta myöhemmin monet suositut rannat täyttyvät edelleen vuoroveden tuomista roskista.
Intian Punjabista häämatkalle suositulle Kutan rannalle tullutSweta Kalakertoo olevansa pettynyt.
– Valitsimme Balin Goan sijaan, mutta emme ole päässeet kertaakaan uimaan. Koko ranta näyttää törkyiseltä. Ystävät kehottivat meitä vaihtamaan toiseen kohteeseen, mutta maksoimme kaiken etukäteen, Kala kertoo.
Helppoja ratkaisuja ei ole
Balin keskustilastokeskuksen (BPSJ) ja Balin turismihallinnon (DISPARDA) tilastot osoittavat, että vuonna 2024 saarella lomaili lähes 8 miljoonaa turistia, heistä 6 miljoonaa tuli ulkomailta. Paikalliset ja turistit tuottavat jätettä noin 2 miljoonaa tonnia vuodessa.
– Vuodesta 2020 kasvua on kertynyt 30 prosenttia, sanoo jakartalaisen IESR- ajatushautomon (Institute for Essential Services Reform) toiminnanjohtajaFabby Tumiwa.
– Monissa yhteisöissä vallitsee tietämättömyys jätehuollosta. Sama koskee turisteja. Ja vaikka alue- ja kaupunginhallinnolla on jätteitä koskevia säännöksiä, niiden puutteellinen täytäntöönpano ja jätehuollon rajallinen infrastruktuuri vaikuttavat jätemäärän lisääntymiseen, Tumiwa sanoo.
Nyt jätteet toimitetaan 32 hehtaarin laajuiselle Balin keskellä sijaitsevalle kaatopaikalle tai toisinaan poltetaan, etenkin rannoilla, joille ei moottoriajoneuvoilla pääse. Kaatopaikka on kuitenkin täyttymässä ja hallituksen sanotaan etsivän uutta aluetta Balin muista osista.
Muovivarastot pursuavat jätteitä
Gianyarissa kymmenen kylän asukkaat ovat liittyneet yhteen löytääkseen ratkaisuja jätevuorten paisumiseen.
Kyläläisten ryhmän nimi on Merah Putih Hijau (punainen, valkoinen, vihreä) ja sillä on selvät tavoitteet: käsitellä jätteitä paikan päällä ilman polttamista tai kaatopaikalle dumppaamista, rakentaa yhteisöjohtoinen, jätteisiin perustuva kiertotalousmalli sekä edistää kestävää viljelyä.
Toistaiseksi ryhmä on edistynyt orgaanisen jätteen kompostoinnissa. Muiden jätteiden lähikäsittelyn toteutumiseen on vielä matkaa. Suurin syy siihen on jatkuvasti kasvava muovin ja muiden jätteiden virta.
Merah Putih Hijau kerää myös muovia, mutta heillä ei ole voimavaroja epäorgaanisen jätteen kierrättämiseen. Kompostointiasemalla kokonainen huone on täynnä niputettuja muovipulloja, kasseja ja muuta jätettä. Kierrätysmahdollisuuksien puuttuessa jäte kuitenkin vain kasautuu.
Ongelma on liian suuri kyläyhteisön hoidettavaksi myöntääHermitianta Prasetya, joka vastaa Merah Puthih Hijauta rahoittavan Bumi Sasmaya säätiön yhdyskuntasuhteista. Muovin ja muun epäorgaanisen jätteen käsittely edellyttää osaamista ja laitteita, joita kyläläisillä ei ole.
Ratkaisua etsitään yhteistyöstä, jonka toivotaan johtavan muovijätteen kierrätykseen.
– Verkostoidumme paikallisten hotellien, ravintoloiden ja muiden turistikohteiden kanssa. Keskustelut viranomaisten kanssa ovat jo käynnissä. Muoviongelman ratkaiseminen yhdessä on kaikkien etu, Prasetya sanoo.
Tehtävä on vaikea, sillä Gianyarissa on lähes 1 300 hotellia ja ravintolaa, jotka pitäisi houkutella yhteistyöhön. Bumi Sasmaya säätiön johtajaAgastya Yatrauskoo sen onnistuvan, sillä ongelma on jo ilmiselvä.
– Balin asukkaista 80 prosenttia saa elantonsa turismista. Tarvitsemme ratkaisuja, jotka eivät vaikuta siihen. Meidän täytyy pitää turistit tyytyväisinä ja siksi meidän on pidettävä kylät ja rannat siisteinä. Se onnistuu yhteistyössä, hitaasti, mutta varmasti, Yatra vakuuttaa.",news
"Kun sateisiin ei enää voi luottaa, monet zimbabwelaiset maanviljelijät ovat kääntäneet katseensa takaisin kuivuutta sietäviin perinneviljoihin.
Zimbabwen pohjoisosan Rushingan alueella varttunut neljän lapsen äitiMigren Matanga, 58, tottui kaihtamaan seudun perinteisiä pienijyväisiä viljalajikkeita. Toruzumban kylässä elävä Matanga viljeli maissia ja puuvillaa, joka oli alueen tärkeimpiä rahakasveja. 2010-luvun lopulla pidentyneet kuivat kaudet tuhosivat hänen maissisatonsa ja puuvillan markkinahinta laski jyrkästi.
– Kun sateet olivat runsaita, keskityin maissiin ja puuvillaan. Nyt sataa ilmastonmuutoksen vuoksi vähemmän, ja tämä on pakottanut yhteisömme maanviljelijät keksimään uusia konsteja, Matanga kertoo.
Säilyttävä viljely kannattaa
Vuonna 2020 Migren Matanga liittyi Maailman ruokaohjelman hankkeeseen R4 Rural Resilience Intitiative. Hankkeessa tutkitaan säilyttävää maanviljelyä olosuhteissa, joissa tavanomainen maanviljely ei suju.
Mukana olevat viljelijät kasvattavat durran, hirssin ja lehmänherneen kaltaisia kuivuutta kestäviä viljoja 0,2 hehtaarin alalla soveltaen säilyttävän maanviljelyn käytäntöjä sekä samankokoisella toisella palstalla tavanomaisen viljelyn keinoja käyttäen.
Säilyttävässä maanviljelyssä maaperää häiritään mahdollisimman vähän ja kasvatetaan useita eri kasvilajeja, jotta maan laatu kohenee. Tavanomaisen viljelyn palstalla maata muokataan.
Matanga on jo nähnyt, että säilyttävä viljely kannattaa. Viime satokaudella hän sai hyvän sadon huolimatta kuivuudesta, joka verotti viljaa kautta Zimbabwen.
– Aiemmin väheksyin pienijyväisiä viljoja. Nyt ymmärrän, että ne kestävät kuivuutta ja kypsyvät varhain, Matanga selittää ja silmäilee hymyillen hirssi- ja durra-peltojaan.
Jaettua tietoa
Hirssi ja durra sietävät kuivuuden lisäksi köyhää maaperää ja muita ankaria kasvuolosuhteita. Ne myös sopeutuvat monenlaisiin oloihin eivätkä vaadi runsasta kemiallisten lannoitteiden ja tuholaismyrkkyjen käyttöä. Lisäksi ne torjuvat aavikoitumista, sillä niiden syvälle tunkeutuvat juuret sitovat maaperää.
Hirssi ja durra ovat vanhoja zimbabwelaisia viljelykasveja, mutta brittiläiset siirtomaaisännät suosivat maissia ja saivat paikalliset luopumaan perinteisistä viljoistaan.
PienviljelijäProgress White, 29, kertoo, että El Niñon aiheuttaman kuivuuden aikanakin hänen sadostaan riitti myytäväksi asti. Tavanomaisella viljelyllä tulokset ovat huonompia.
Matanga ja muut hankkeessa mukana olevat viljelijät analysoivat jokaisen satokauden tulokset ja sen mukaan päättelevät, mitkä viljelykasvit menestyvät.
He jakavat havaintonsa yhteisön muiden maanviljelijöiden kanssa, ja kymmenhenkisen hankeryhmän lisäksi 200 viljelijää Rushingassa panee käytäntöön Matangan ja kumppanien oppimia asioita.
Zimbabwessa hirssistä ja durrasta tehdään jauhoa, josta valmistetaan sekä perinteistä, paksua sadza-puuroa että juomia. Kaupunkialueiden ravintoloissa sadza on muodostunut suosituksi ja hintavaksi tuotteeksi, joten pienijyväisillä viljoilla on kysyntää reilusti yli kotitarvetuotannon. Hankkeen viljelijät saavatkin kaikki paitsi ruokittua perheensä, myös tuloja ylijäämän myynnistä.",news
"Mikä politiikan asia on viikon tärkein ja miksi, vasemmistoliiton helsinkiläinen kansanedustaja Veronika Honkasalo?
– Tämän viikon tärkein asia on Ottawan sopimuksen käsittely eduskunnassa.
– Ottawan sopimus on pelastanut lukemattomia siviilielämiä ja edistänyt miinanraivausta sekä uhrien tukemista. Maamiinat ovat umpimähkäisiä, ne eivät erottele sotilaita ja siviileitä, yli 80 prosenttia uhreista ovat siviilejä ja lapsia. Niiden vaikutus on pitkäaikainen, ne tuhoavat ympäristöä ja tekevät isoista maa-alueista käyttökelvottomia.
– Maamiinat aiheuttavat vakavia vammoja tai kuoleman ja vaikeuttavat konfliktin jälkeistä toipumista vuosikymmeniä. Ja mikä tärkeintä: maamiinoja on haastavaa käyttää tavalla, joka ei rikkoisi Suomea velvoittavia kansainvälisen humanitäärisen oikeuden sääntöjä.
Miten vasemmistoliitto on toiminut sen suhteen?
– Vasemmistoliitto vastustaa yhtenäisesti sitä, että Suomi irtautuisi yhdestä maailman kattavimmasta aseidenriisuntasopimuksesta ja näin omilla toimillaan heikentäisi sääntöpohjaista järjestelmää ja kansainvälistä humanitääristä oikeutta.
Miten se on näkynyt omassa työssäsi?
– Koska ulkoasiainvaliokunta on ollut miina-asian mietintövaliokunta, olen valiokunnan jäsenenä ollut tiiviisti mukana Ottawan sopimuksen käsittelyssä.
– Valitettavasti asia on viety kamalalla kiireellä ja epädemokraattisesti kohti maalia. Humanitäärisen oikeuden asiantuntijoita kuulemisissa on ollut vain muutama, asian käsittelyssä on painottunut vahvasti puolustuspoliittinen näkökulma.
Mikä asia on jäänyt tiedotusvälineiltä huomaamatta?
– Tiedotusvälineet voisivat olla kriittisempiä ylipäätään näinä militaristisina aikoina.
– Aivan käsittelyn loppumetreillä puolustusvaliokunta esimerkiksi linjasi, että maamiinat olisivat sopiva vientipotentiaali Suomelle. On hyvä muistaa, että kun Suomi vielä oli Ottawan sopimuksen ulkopuolella, ei Suomi koskaan vienyt maamiinoja maailmalle. Mutta nyt sitten halutaan mahdollistaa tämäkin, mikä lisää maamiinojen määrää globaalisti.
Mikä on määrittänyt nyt päättyvää kevätistuntokautta?
– Valtava kiire, vaalit ja todella ahdistava ja epävarma globaali ulko- ja turvallisuuspoliittinen tilanne ja Suomen kyvyttömyys toimia Israelin harjoittaman kansanmurhan lopettamiseksi.
– Historia ei hyvällä tule tätä aikakautta muistamaan.
Mikä on tämän viikon kulttuurielämyksesi?
– Olen kuunnellut ylen audiodraamaa ”Jussi Halla-aho -Kylmä peli”. Nerokasta näyttelijäntyötä, mutta poliittista äärioikeistolaista ideologiaa ja kontekstia olisi voinut audiodraamassa käsitellä vielä enemmän.
Kansan Uutiset julkaisee sarjaa, jossa vasemmistoliiton kansanedustajat vuorotellen kertovat politiikan viikosta.",news
"Uuden vuosituhannen alussa tuli Daruden trance-hitti Sandstormista maailmanlaajuinen superhitti. Sekä single että albumi myivät ja soivat valtavasti niin Suomessa kuin ulkomaillakin. Sittemmin kappale on saavuttanut miltei modernin kansallislaulun aseman.
Muita vuoden 2000 hittejä Suomessa olivat muun muassaMadonnanAmerican Pie jaBritney SpearsinOops! I Did It Again. Yölinnun Liian suuri city -kappaleen suosio saattoi ennakoida tulevaa: iskelmän uutta nousua lauritähkineen, juhatapioineen, arttuwiskareineen ja Idols-tähtineen.
Vuonna 2001 ilmestyikin sittenAnssi Kelannopeasti suuren suosion saavuttanutNummela-debyyttialbumi. Levyltä soivat ahkerasti muun muassa Milla ja Mikan faijan BMW -nimiset kappaleet, joissa kerrotaan tavan tallaajien elämästä.
Mutta pärjäsi vuosituhannen alussa vielä aavistuksen raskaampikin musiikki, kuten vaikkapa HIM-yhtyeen, Apulannan ja Nightwishin suosio samana vuonna osoitti. Ulkomaisista kappaleista taas suosituimpia oliDidonherkkä popbiisi Here With Me.
Lattaribuumista rusketusraitoihin
Vuosituhannen alussa koettiin pieni lattaribuumi.ShakiranWhenever, Wherever -kappale oli tavattoman kuunneltu varsinkin vuonna 2002. Samana vuonna saatiin kokea ”uusi Macarena”, kun Las Ketchupin The Ketchup Song (Asereje) kipusi listoille.
Edelleen samana korvamatojen vuonna ilmestyi venäläisen t.A.T.u-duon All the Things She Said, joka herätti kohua eri puolilla maailmaa perin erikoisesta syystä – nimittäin siksi, että kappale ja musiikkivideo kuvasivat naisten välistä rakkautta.
2000-luvun alkupuolella alkoi näkyä viitteitä myös suomiräpin valtavirtaistumisesta. Pitkään se oli ollut hyvin marginaalista musiikkia, ja tavallaan skene jakautuikin kahtia rupisempaan katuräppiin ja klubeille suunnattuun poppiräppiin. Sittemmin rajaa on taas liennytetty.
Lähinnä hiphop-kategoriaan kaatuvan Don Johnson Big Bandin One MC, One Delay -kappale nousi suursuosioon vuonna 2003. Väenmusiikillisesti kiinnostavan siitä tekee musiikkivideo, jolla seikkailivat sinihaalariset duunarimiehet tehtaassa.
Samaan vuoteen sattuu sellainenkin merkittävä tapaus, että PMMP-niminen duo julkaisiRusketusraidat-debyyttisinglensä, josta tulikin sitten vuoden myydyin single.Mira LuodinjaPaula Vesalanluotsaamasta yhtyeestä tuli yksi Suomen kaikkien aikojen suosituimmista, eikä vähiten räyhäkkäiden live-esiintymisten vuoksi. PMMP, jos jokin, edusti modernia väenmusiikkia.
Kuten varmaan omalla tavallaan myös moldovalaisen O-Zonen eurodancehitti Dragostea din Tei, vuoden 2003 kiistaton kesähitti. Niin päätyivät vapaalle vaihtaneet suomalaiset tapailemaan romaniankielisiä sanoituksia: ”Vrei să pleci dar nu mă, nu mă iei” ja sitä tehden.
Vuonna 2004 listoille alkaa ilmestyä myös uuden Idols-laulukilpailun pinnalle nostamia artisteja, kutenHanna Pakarinen. Uniklubin ja Negativen teinisuosion myötä koetaan myös pienoinen glam-buumi.
Ryyppylauluja ja poppiräppiä
Vuonna 2005 ilmestyy sittemmin lajinsa klassikon asemaan noussut Martti Vainaa & Sallitut aineet -orkesterin Pelimies, jossa houkutellaan seuraa ”nakkikioskille jatkoille”.
Vuonna 2006 Suomi sekoaaLordineuroviisuvoitosta Hard Rock Hallelujah -kappaleella. Lapsiyleisöön vetoava metalli on muutenkin pinnalla, mistä kertoo muun muassa Teräsbetoni-nimisen yhtyeen suosio. Vuoden kesähitti on silti Valvomon Mikä kesä – tai ulkomaisista Basshunterin Boten Anna.
Ainakin nollarin puoleen väliin saakka on suomalainen poprock kohtalaisen suosittua, mistä kertoo muun muassa Egotripin,Irinanja The Rasmuksen suosio. Sen loppua kohti iskelmä valtaa yhä enemmän tilaa: 2007 dominoiLauri Tähkäja 2008Juha Tapio.Suosikkipopparit ovat yhä useammin ulkomaisia, kuten vuonna 2009Lady GagaPoker Face -kappaleellaan, tosin vuonna 2010 suursuosioon ponnahtaaJenni VartiainenMissä muruseni on -kappaleellaan.
Tuona vuonna ilmestyy myös PalefacenHelsinki–Shangri-La –sopivasti ”jytkyn” ja eurokriisin jälkimainingeissa. Yhteiskunnalliselle albumille poikkeuksellisesti siitä – erityisesti nimibiisistä – tulee valtavan suosittu. Samana vuonna kansa ottaa omakseen myös iskelmälaulajaArttu Wiskarin.
Sitten koetaankin varsinainen ryyppylaulujen kulta-aika:Petri NygårdinSelvä päivä ilmestyy 2010, Pojun Poika saunoo ja JVG:n Häissä ilmestyvät vuonna 2011 – ja jääkiekon MM-kullan myötä niitä myös soitetaan. 2012 ilmestyvätStiginRyyppy, Petri Nygårdin Märkää sekäCheekinSokka irti. Naiserityistä hunningolla oloa tarjoilee samana vuonnaErinVanha nainen hunningolla -kappaleellaan. Ja sitten onJukka Poika,joka kehottaa nuorisoa olemaan tyrimättä.
Vuonna 2012J. Karjalainenluo nahkansa ikonisellaEt ole yksin-albumilla, joka nostaa kansansuosikin takaisin suurille lavoille. Yleisö rakastuu etenkin Mennyt mies -kappaleeseen, jossa leikitellään popin arkkityypeillä ja sivupersoonilla.
2013 on nyt jo edesmenneen nuoren supertähdenAviciinsupervuosi. Suomalaisen poprockin puolella jo edellisellä vuosikymmenellä suosittu Haloo Helsinki! myy platinaa albumillaanKiitos ei ole kirosana.2014 luukutetaan muun muassaNopsajalkaa,vuonna 2015Sannia.Listoilla viihtyvät myösAntti Tuisku, ElastinenjaVesala.Samat artistit – ja Arttu Wiskari ja JVG – dominoivat pitkälti aina vuoteen 2017, jolloin koetaanEd Sheeran-buumi.
Kymmenluvun loppupuolella Suomessakin suosioon nousevat edelleen supersuositutTaylor SwiftjaBillie Eilish.Suomessa samanlaiseen rakoon osuvatBehm, BessjaErika Vikman.Vuoden 2020 leimallisin hitti taitaa silti olla The Weeknd-yhtyeen Blinding Lights – ja vuoteen 2020 päätettäköön tämän vuosituhannen musiikin katsaus.
”Aamulla töihin, illalla himaan”
Tämän kolmiosaisen juttusarjan kunnianhimoisena tavoitteena on ollut selvittää, mitä työväki – tai ihan vain väki, rahvas, kansa – on sitten työväenlaulujen kulta-aikojen kuunnellut, ja mitä se meistä mahdollisesti kertoo. Jutuissa on tarkasteltu aikakautensa suosituimpia, etenkin suomalaisia, kappaleita. Kaksi ensimmäistä osaa käsittelivät 1980- ja 1990-lukuja tämän osan yrittäessä nivoa yhteen vuosia 2000–2020.
Todella moni maininnan arvoinen kappale ja artisti on jäänyt mainitsematta, mutta tarkoitus ei ole ollut tehdä kattavaa tilastollista analyysia, vaan yhden löyhän näkökulman rajaama ja suuntaa-antava aikalaisanalyysi.
Lopuksi nostettakoon vielä marginaalisemman musiikin puolelta kuriositeettina valokeilaan eräs vuosituhannen kulttiklassikko, nimittäin Ydinperhe-nimisen hardcore punk -yhtyeen Aamulla töihin, illalla himaan -kappale vuodelta 2010 – kertoohan se tietynlaisesta duunarin ylpeydestä, mutta ehkä enemmän väsymisestä akateemiseen saivarteluun:
”Ei kaiken pidä olla niin saatanan kivaa / aamulla töihin, illalla himaan / mieluummin rehellistä pohjasakkaa / kuin itseään kusettavaa keskiluokkaa / mieluummin alipalkattu duunari / kuin äärivasemmistolainen narkkari / joll’ on helvetin hankala marttyyrikompleksi / mä en poistu vittu ikinä mun tehtaasta.”
Jutussa on käytetty lähteenä Suomen hittivuosilistoja: suomenvuosilistat.blogspot.com. Listat perustuvat Timo Pennasen (Listablogi) keräämiin aineistoihin. Niissä on huomioitu myynnin lisäksi muita suosiota mittaavia elementtejä, kuten 2000-luvulla suoratoistoa ja diskosoittoa.",news
"Kun ajattelemme Ruotsia, kuvittelemme onnelan, jossa sosiaalidemokraattinen hyvinvointivaltio hoivasi jokaista kehdosta hautaan ja joka oli lähimpänä maanpäällistä sosialistista utopiaa.
Södertörnin yliopiston historian professoriKjell Östbergkuvaa teoksessaanThe Rise and Fall of Swedish Social Democracy(Verso 2024), kuinka ruotsalaisella kansankodilla on erityinen paikka poliittisessa historiassa ja mielikuvituksessamme. “Ruotsin tiellä” oli tuolloin erilainen kaiku kuin nykypäivänä.
Östberg käy laajasti läpi Ruotsin sosiaalidemokraattisten puolueen (Sveriges socialdemokratiska arbetareparti, SAP) historiaa perustamisesta vuoteen 2022 asti. Kirjassa painottuvat puolueen alkutaival 1950-lukuun asti sekä yksittäisistä vuosikymmenistä 1970-luku. Tässä jutussa keskitytään puolueen historiasta kahteen kysymykseen: vahvaan puoluekoneistoon sekä sosiaalidemokraateille vaikeasta suhtautumisesta yksityiseen pääomaan.
Raudanluja puoluekoneisto
Kirjassaan Östberg korostaa, ettei Ruotsin sosiaalidemokraattista hyvinvointivaltiota pysty ymmärtämään huomioimatta, kuinka vahva SAP:n organisaatio oli 1900-luvulla. Sosiaalidemokraattisen puolueen juuret ovat Ruotsissa 1800- ja 1900-luvun vaihteessa vaikuttaneissa “kolmessa suuressa liikkeessä”: raittiusliike, vapaakirkko ja työväenliike.
Kansanliikkeet kukoistivat samaan aikaan, kun Ruotsissa otettiin teollistumisen ensimmäisiä askeleita ja erityisesti metsäteollisuus kasvoi ulkomaisen pääoman voimin. Vuonna 1889 työväenliikkeen parissa perustettiin sosiaalidemokraattinen puolue.
Kiinteät yhteydet työväenluokkaan olivat alusta saakka puolueen vahvuuden taustalla. Sosiaalidemokraattiset järjestöt tarjosivat useissa teollisuuskaupungeissa luontevimman ympäristön niin poliittiselle järjestäytymiselle kuin urheilulle ja vapaa-ajan vietolle. Samalla linkki työläisiä edustavaan ammattiliittojen keskusjärjestöön Landsorganisationen i Sverige (LO) oli hyvin vahva ja vuoteen 1991 saakka LO:n ammattiliittojen jäsenet olivat automaattisesti myös sosiaalidemokraattisen puolueen jäseniä.
Toiseksi puolueen vahvuuksista Östberg nostaa liikkeen kyvyn kasvattaa omistaan niin paikallispäättäjiä, puolueen toimitsijoita kuin ministereitäkin. Useat sosiaalidemokraattiset ministerit nousivat teollisuustyöläisten keskuudesta. Esimerkiksi Ruotsin toiseksi viimeisin sosiaalidemokraattinen pääministeriStefan Löfvenon alkuperäiseltä ammatiltaan hitsaaja.
Rakentaessaan hyvinvointivaltiota SAP myös kasvoi osittain hyvinvointivaltion byrokratian sisään eikä puolueen jäsenkortti ollutkaan haitaksi julkisen sektorin virkamieheksi hakiessa.
1990-luvulta alkaen kilpailuyhteiskuntaan ja identiteettipolitiikkaan mukaan mennyt SAP on menettänyt asemiaan työväenluokan parissa ja samalla myös puolueen koneisto on heikentynyt. Parhaimmillaan puolueella oli ammattiyhdistysliikkeen kautta 1,2 miljoonaa jäsentä – nyt niitä on jäljellä alle satatuhatta. Myös aikaisemmin vahvat sosiaalidemokraattiset järjestöt ovat monella paikkakunnalla kuolemassa aktiivien puutteessa.
Kuva: Flygvapenmuseum
Sosiaalidemokraatit hallitusvallassa
Vaikka sosiaalidemokraatit olivat vallassa suurimman osan 1900-luvusta, on yksi Östbergin kirjan pääviesteistä, ettei ihailtu sosiaalidemokraattinen hyvinvointivaltio syntynyt Ruotsiin puolueen suunnitelmallisen työn tuloksena. Keskeisinä voimina olivat yhteiskunnassa laajemmin vaikuttanut luokkataistelu, pääomapiirien kanssa tehdyt kompromissit sekä myös historiankerronnassa usein vähätelty tuuri.
Suomalaisen hyvinvointivaltion rakentumista tutkinutPäivi Uljason korostanut, että pelkkä vasemmistoenemmistö eduskunnassa ei varmistanut hyvinvointivaltion rakentumista, vaan tarvittiin myös huomattavaa painetta kaduilta ja ammattiyhdistysliikkeestä.
Virallisissa linjauksissaan SAP tavoitteli pitkään sosialistista yhteiskuntaa, muttei määritellyt tarkasti, miten tähän tavoitteeseen päästään. Tämä osaksi tarkoituksellinen epäselvyys värittää puolueen linjauksia koko sen historian ajan.
Östberg kuvaa kirjassaan puolueen ideologiaa valtiokeskeisyydeksi ilman kansallistamista; ruotsalaiset sosiaalidemokraatit puhuivat funktionaalisesta sosialismista, jossa yksityiset yritykset pakotettiin lainsäädännöllä tuottamaan hyvää koko yhteiskunnalle ilman, että niiden yksityistä omistamista olisi kyseenalaistettu. On myös huomionarvoista, etteivät valtionyhtiöt ole koskaan näytelleet yhtä suurta roolia kuin Suomessa.
1950-luvulta alkaen sosiaalidemokraatit ovat mieluummin puhuneet talouden suunnittelusta kuin sosialismista. He myös sitoutuivat siihen, että talouskasvu ja tuottavuuden parantaminen ovat politiikan keskeisiä tavoitteita. Ne tuottavat yrityksille voittoja, joita voidaan verotuksen keinoin jakaa hyvinvointivaltion kautta kaikille ruotsalaisille.
Periaatekiista palkansaajarahastoista
1970-luvulla Ruotsissa nähtiin radikalismin aalto, joka nosti sosialismin ja taloudellisen demokratian takaisin sosiaalidemokraattisen liikkeen keskusteluihin. Puolueen parissa vaadittiin konkreettisia askelmerkkejä siitä, kuinka puolueen johdolla siirryttäisiin tasa-arvoisempaan sosialistiseen Ruotsiin.
Kuva: Flickr/ruminatrix/CC BY-NC-ND 2.0
Ammattiyhdistysliikkeen parissa tämä keskustelu tuotti yhden kiinnostavimmista sosiaalidemokraattisista kokeiluista: liittojen hallinnoimat palkansaajarahastot. Rahastoihin oli tarkoitus ohjata osa yksityisten yhtiöiden voitoista ja ostaa tällä rahalla samaisten yhtiöiden osakkeita. Näin yhtiön työntekijät olisivat hiljalleen ostaneet itselleen osan yhtiöstä ja saaneet voimakkaamman äänen yhtiön päätöksenteossa.
Esityksellään sosiaalidemokraatit ylittivät Ruotsin pääomapiirien mielestä luokkakompromissin rajan, ja ne pitivätkin aloitetta vaarallisena yksityisomaisuuden suojan loukkauksena ja askeleena kohti sosialismia. Yhdessä porvaripuolueiden kanssa ne onnistuivat mobilisoimaan Ruotsin historian suurimmat mielenosoitukset ja kääntämään julkisen keskustelun kriittiseksi rahastouudistusta kohtaan.
Palkansaajarahastoista tulikin sosiaalidemokraateille lopulta riippakivi. Pääministeriksi vuonna 1983 noussutOlof Palmetoteutti vastentahtoisesti alkuperäisestä suunnitelmasta vesitetyn lain, joka loi lopulta vain viisi palkansaajarahastoa. Vuonna 1993 valtaan noussut oikeistohallitus kuitenkin lakkautti rahastot ja muutti ne Tukholman pörssiin listatuiksi pääomasijoitusrahastoiksi.
Hallinnoija ja radikalismin suitsija
Palkansaajarahastojen ympärillä käyty kiivas keskustelu ja kamppailu osoittivat, kuinka voimakkaasti Ruotsin pääomapiirit pystyivät halutessaan vastustamaan poliittisesti hegemonisessa asemassa olevia sosiaalidemokraatteja, ja miten vaikea kysymys omistusoikeus oli sosiaalidemokraateille itselleenkin.
Epäonnistumiseen vaikutti myös se, etteivät kaikki puolueen poliitikotkaan olleet innoissaan esityksestä. Kirjassaan Östberg sanoo kamppailun palkansaajasäätiöistä samalla osoittaneen sosiaalidemokraattien valitseman reformistisen linjan rajat.
1970-luvun lopulla eli samaan aikaan palkansaajarahastokeskustelun kanssa Ruotsiin rantautui uusliberalismi, joka kyseenalaisti valtion roolia ja korosti markkinoiden olevan ensisijainen toimija yhteiskunnassa.
Suomen sosialidemokraattista puoluetta tutkineenSami Outisenmukaan markkinakeskeisyys hyväksyttiin Suomen SDP:ssä jo vuonna 1977 osana Bad Sillanpään konsensusta eli pari vuotta ruotsalaisia aikaisemmin. Uusliberalismin hyväksymisessä suomalaiset sosiaalidemokraatit olivat siis kerrankin askeleen ruotsalaisia edellä.
Kokonaisuutena Östbergin kirja on hyvä katsaus Ruotsin sosiaalidemokraattisen puolueen historiaan vahvuuksineen ja heikkouksineen. Kirjoittaja osoittaa, kuinka hegemoniseen asemaan päästessään puolue muuttui voimakkaasti valtionhoitajapuolueeksi ja keskittyi hallinnoimaan yhteiskuntaa sekä hallitsemaan erilaisia yhteiskunnallisia radikalismin aaltoja.
Kirjassa Östberg päätyy kannattamaan tutkijaGerassimos Moschonasinlausahdusta: lopulta kapitalismi muutti sosiaalidemokraatteja enemmän kuin sosiaalidemokraatit kapitalismia.",news
"Vasemmistoliiton puheenjohtaja, kansanedustajaMinja Koskelailoitsee viikonloppuna leimahtaneesta keskustelusta, joka koskee puoustusmenojen nostamiseen liittyvän parlamentaarisen prosessin puutetta.
Koskela huomauttaa, että vasemmistoliitto peräänkuulutti puolustusmenoihin liittyvää parlamentaarista prosessia jo viime viikon keskiviikkona puolustuspoliittisen selonteon mietintöön jätetyssä vastalauseessa.
– On edustuksellisen demokratian näkökulmasta hyvin haitallista, mikäli hallitus ei tunnista suljettujen infotilaisuuksien ja parlamentaarisen prosessin välistä eroa. Hyvä, että tätä keskustelua käydään nyt julkisesti, Koskela sanoo.
Mistä rahat?
Koskela muistuttaa kuitenkin siitä, että julkisesta keskustelusta uupuu edelleen puhe puolustusmenoihin oleellisesti liittyvästä kysymyksestä: mistä rahat?
– Petteri Orpo totesi viikonloppuna, että kasvavat puolustusmenot rahoitetaan talouskasvulla, hän sanoo pääministerinlausunnosta, jonka tämä antoi kokoomuksen puoluevaltuuston kevätkokouksen yhteydessä medialle lauantaina.
– Tämä on ylioptimistista haihattelua. Naton viiden prosentin tavoite tarkoittaisi vuoteen 2032 mennessä lähes 16 miljardia euroa. Tietenkään sitä ei kuitata kasvulla, Koskela tyrmää.
Ongelmallinen bkt
Koskelan mukaan on lähtökohtaisesti ongelmallista, että puolustusmenot sidotaan prosentteihin bruttokansantuotteesta. Hän perustelee kritiikkiä sekä puolustuksen suorituskyvyn että talouspolitiikan realiteettien näkökulmasta.
– Kun nousevat puolustusmenot sidotaan bruttokansantuotteeseen, tarveperustaisuus häivyttyy. Se on myös suhdannepolitiikan näkökulmasta tehotonta, sillä kun puolustusmenot sidotaan bkt:hen, puolustukseen käytettävä rahamäärä tulee kasvamaan talouden kasvaessa, Koskela sanoo.
– Toisin sanoen kasvavien puolustusmenojen rahoitukseen talouskasvusta ei ole apua, koska puolustukseen käytettävä bkt:hen sidottu rahamäärä kasvaa samassa suhteessa talouden kasvun kanssa. Lisäksi on niin, että jos kaikki Nato-maat ryhtyvät samaan aikaan tavoittelemaan viittä prosenttia, kasvava kysyntä heijastunee tuotantovaikeuksina ja puolustusmateriaalin hintojen nousuna. Silloin samalla rahalla saadaan heikompaa suorituskykyä.
Luvassa leikkauksia?
Koskela julkaisi tänään maanantaina puolustusmenojen kasvuun liittyviä kysymyksiä käsittelevänblogitekstin. Hän toivoo, että menojen rahoittamisesta ja niiden yhteiskunnallisista vaikutuksista käytäisiin laajempaa keskustelua.
– On oltava rehellinen: viiden prosentin tavoite tulee suurella todennäköisyydellä tarkoittamaan leikkauksia muista suomalaisille kriittisistä palveluista, kuten sosiaali- ja terveydenhuollosta sekä koulutuksesta, hän huomauttaa.
– Samalla syödään kokonaisturvallisuuden edellytyksiä. Viiden prosentin tavoitetta kannattavien puolueiden on kyettävä kertomaan uskottavasti: mistä rahat.",news
"Puola alkoi vuonna 2021 rakentaa kuusi metriä korkeaa teräsaitaa patoamaan Valko-Venäjän masinoimia pakolaisvirtoja. Tähän mennessä aitaa on pystytetty runsaat 200 kilometriä kaikkiaan 400 kilometrin mittaiselle rajalle.
Itä-Puolassa Valko-Venäjän rajan tuntumassa ikänsä elänytDzenneta Bogdanowicz, 60, ei olisi osannut kuvitella, että hän jonain päivänä näkisi teräsaidan nousevan tänne jumalan selän taakse, kahden kilometrin päähän kotitalostaan.
– Se on siinä aivan lähellä. Ja tietenkin se haittaa bisnestä, 250 kilometrin päässä Varsovasta Podlasien alueella asuva Bogdanowicz toteaa.
Hän pyörittää parinsadan asukkaan Kruszynianyn kylässä hotellia, jonka vieraat tulevat nauttimaan seudun vehreästä luonnosta.
Podlasie tunnetaan kosteikkojensa ja rehevän kasvillisuutensa vuoksi Puolan Amazoniana, mutta Valko-Venäjän läheisyys naulaa sen Eurooppaa halkovan poliittis-sotilaallisen jakolinjan sydämeen.
Seudun yleinen epävakaus on verottanut alueen matkailua. Moni paikallinen on riippuvainen turismista, mutta Bogdanowiczille kyse on paljon enemmästä kuin vain taloudesta.
Teräksinen raja-aita Podlasiessa. Kiistanalainen rakennelma on häirinnyt tämän Euroopan kolkan ihmisiä ja luontoa yhtä lailla.Kuva: IPS/Gilad Sade
KostotoimiElokuussa 2021 Valko-Venäjä alkoi ohjata enimmäkseen Lähi-idästä ja Pohjois-Afrikasta saapuvia maahanmuuttajia ja turvapaikanhakijoita Puolan, Latvian ja Liettuan rajoille. Kuukausien ajan Valko-Venäjä jakoi pikavauhtia viisumeita ja välittäjät myivät lentolippuja Minskiin 3 000–6 000 Yhdysvaltain dollarin hinnalla ja lupauksella EU-maihin pääsystä.Maahan tulleet saatettiin Minskistä Puolan rajalle, missä kerrotaan valkovenäläisten sotilaiden auttaneen joitakin ihmisiä kiipeämään raja-aidan ylitse. EU tulkitsi toimet osaksi hybridisotaa, jolla Valko-Venäjä pyrki horjuttamaan rajavaltioiden vakautta. Horjutus oli kostoa talouspakotteista, joita EU oli määrännyt vuoden 2020 vilpillisten presidentinvaalien jälkeen. Viime tammikuussaAljaksandr Lukashenkavalittiin jälleen Valko-Venäjän presidentiksi, kuten kaikissa vaaleissa vuodesta 1994 lähtien.Puolan hallitus väittää, että aita on vähentänyt laittomia rajanylityksiä. Aidan olemassaoloaikana yksi rajavartija on tapettu ja kolmetoista haavoittunut yhteenotoissa luvattomien rajanylittäjien kanssa.Maahan pyrkineiden kohtalo on kuitenkin ollut kovempi kuin rajavartijoiden. Kansalaisjärjestöjen mukaan ainakin 87 maahantulijaa on kuollut vuodesta 2021 lähtien ja yli 300 on kateissa.Lipkan tataaritDzenneta Bogdanowiczin yhdessä aviomiehensä kanssa rakentama puinen hotellirakennus tarjoaa muutakin kuin majoitusta ja ruokaa. Siellä on myös kulttuurikeskus ja pieni museo, jossa säilötään muinaisten maatyökalujen ja esiäitien kutomien perinnetekstiilien ohella vuosisatoja vanhoja Koraaneja.– Raha ei koskaan ole ollut meille tärkeää. Me olemme Lipkan tataareja, ja tämä on yhteisömme sydän Puolassa, Bogdanowicz sanoo.Lipka on Krimin tataarien vanha nimitys Liettualle. Puolan ja Krimin tataareilla on yhteinen menneisyys.Tataarit taistelivat Puolan armeijassa, ja siitä kiitoksena seudulle jo 1300-luvulla saapuneille tataareille annettiin maata ja heitä aateloitiin. 1600-luvulla he asettuivat Podlasieen.Kruszynianyn moskeijalta on vain kaksi kilometriä Valko-Venäjän rajalle. Moskeija on Lipkan tataarien tärkeimpiä yhdistäviä symboleja.Kuva: IPS/Gilad SadePelon valtava hintaNykyään Kruszynianyn puinen, juutalaisten arkkitehtien 200 vuotta sitten rakentama moskeija seisoo yhä Euroopan vanhimpien muslimiyhteisöjen arvokkaana symbolina. Tuo perintö on kuitenkin uhan alla.Joidenkin uudeksi rautaesiripuksi kutsuman kehityksen varjossa Podlasien tataarit kärsivät eristyneisyydestä ja talousongelmista. Turismi on hiipunut ja väestö vähenee.– Puolassa oli noin 5 000 tataaria. Viimeisen väestönlaskun mukaan vuonna 2011 meitä oli enää alle 2 000. Pelko, rajoitukset, ulkonaliikkumiskiellot ja yhteiskunnan sulkemiset – niiden hinta on ollut valtava, Bogdanowicz kertoo.ILMOITUSILMOITUSRajavartijat rikkovat lakejaIhmisoikeusjärjestö Human Rights Watch julkaisi vuonna 2024 raportin, jossa kuvattiin puolalaisten rajaviranomaisten säännönmukaista maahanmuuttajien kaltoinkohtelua. Tulijoita on lainvastaisesti työnnetty takaisin rajan taakse, heitä on hakattu pampuilla ja suihkutettu pippurisuihkeilla sekä tuhottu heidän puhelimiaan.Jotkut on pidätetty useita kilometrejä rajalta ja sitten pakotettu palaamaan Valko-Venäjälle. Niin Puolan kuin EU:nkin ihmisoikeuskomissaarit ovat esittäneet huolensa muurin vaikutuksesta lehdistönvapauteen ja humanitaarisen avun saatavuuteen.Ympäristönsuojelijat puolestaan varoittavat korjaamattomista vahingoista, joita aiheutetaan hauraille ekosysteemeille, kuten Unescon luonnonperintölistalle päässeelle Białowieżan metsälle.Ryhmäidentiteetin säilyttäminen vaikeutuu– Tataarit ovat Puolassa säilyttäneet ja kehittäneet omia kulttuurisia ja uskonnollisia perinteitään. Vuosisatojen ajan he palvelivat sotilaskastina, ja se perinne on yhä voimissaan. Monet ovat yhä joko armeijan tai rajavartiolaitoksen palveluksessa, journalisti ja tutkijaAlla Albothsanoo.Hän työskentelee tutkijana brittiläisessä Minority Rights Group -järjestössä, joka tekee työtä  etnisten ja uskonnollisten vähemmistöjen kanssa.– Pienen kokonsa vuoksi yhteisö on erityisen hauras. Ryhmäidentiteetin säilymisen kannalta olisi tärkeää, että tataarit olisivat keskittyneet samalle alueelle. Siitä on kuitenkin tulossa yhä vaikeampaa.Puolan sisä- ja hallintoministeriö vastasi IPS:n kysymyksiin painottamalla tarvetta suojella kansallista turvallisuutta tilanteessa, jossa Venäjä ja Valko-Venäjä käyttävät maahanmuuttajia horjuttaakseen naapurimaita ja koko EU:ta. Human Rights Watchin raporttia puolalaisten rajavartijoiden vakavista ihmisoikeusloukkauksista ministeriö kommentoi sanomalla, etteivät järjestön tutkijat pystyneet riippumattomasti todentamaan kuvattuja tapauksia.Kriisin vaikutuksista tataariyhteisöön viranomaiset eivät halunneet lausua mitään.Rajalla kuolleen maahanmuuttajan hauta Bohonikin muslimien hautausmaalla. Virallisia lukuja ei ole, mutta satojen uskotaan kuolleen yrittäessään ylittää Valko-Venäjän ja Puolan välistä rajaa.Kuva: IPS/Gilad SadeKriisi näkyy hautausmaallakinKruszyaninysta kohti Bohonikin tataarikylää vievä tie kiemurtelee soisessa maastossa, ja siitä lähtee lukuisia sivuteitä. Moni itään kääntyvä tie päättyy nyt äkisti teräsesteeseen. Kiellettyä aluetta merkkaavia kylttejä on harvakseltaan, joten on vaikea tietää, onko jo joutunut sinne. Partiot kuitenkin kiertävät tiheästi.Bohonikin punainen puumoskeija löytyy helposti, mutta vieraita käy harvakseltaan.– Täällä ei enää käy ketään muulloin kuin kesällä, tokaisee harvalukuisia turisteja opastava paikallinen maanviljelijäMiroslava LisoszukaHän syyttää raja-aluerajoitusten sekavuutta ja viime vuonna tapahtuneen rajavartijan surman jättämää pelkoa.Kriisi näkyy myös Bohonikin yli 200 vuotta vanhalla hautausmaalla. Kylän ulkolaidoilla sijaitseva kivimuurien ympäröimä kahden hehtaarin alue on Puolan suurin muslimien hautausmaa. Sen ulkolaidalla on kymmenen yksinkertaista hautaa. Joukossa on vauva, tunnistamaton aikuinen ja muita metsiin menehtyneitä maahanmuuttajia.Aika ajoin paikalliset maanviljelijät ja rajavartijat törmäävät mudassa makaaviin ihmisen jäännöksiin.
Elokuussa 2021 Valko-Venäjä alkoi ohjata enimmäkseen Lähi-idästä ja Pohjois-Afrikasta saapuvia maahanmuuttajia ja turvapaikanhakijoita Puolan, Latvian ja Liettuan rajoille. Kuukausien ajan Valko-Venäjä jakoi pikavauhtia viisumeita ja välittäjät myivät lentolippuja Minskiin 3 000–6 000 Yhdysvaltain dollarin hinnalla ja lupauksella EU-maihin pääsystä.
Maahan tulleet saatettiin Minskistä Puolan rajalle, missä kerrotaan valkovenäläisten sotilaiden auttaneen joitakin ihmisiä kiipeämään raja-aidan ylitse. EU tulkitsi toimet osaksi hybridisotaa, jolla Valko-Venäjä pyrki horjuttamaan rajavaltioiden vakautta. Horjutus oli kostoa talouspakotteista, joita EU oli määrännyt vuoden 2020 vilpillisten presidentinvaalien jälkeen. Viime tammikuussaAljaksandr Lukashenkavalittiin jälleen Valko-Venäjän presidentiksi, kuten kaikissa vaaleissa vuodesta 1994 lähtien.
Puolan hallitus väittää, että aita on vähentänyt laittomia rajanylityksiä. Aidan olemassaoloaikana yksi rajavartija on tapettu ja kolmetoista haavoittunut yhteenotoissa luvattomien rajanylittäjien kanssa.
Maahan pyrkineiden kohtalo on kuitenkin ollut kovempi kuin rajavartijoiden. Kansalaisjärjestöjen mukaan ainakin 87 maahantulijaa on kuollut vuodesta 2021 lähtien ja yli 300 on kateissa.
Lipkan tataarit
Dzenneta Bogdanowiczin yhdessä aviomiehensä kanssa rakentama puinen hotellirakennus tarjoaa muutakin kuin majoitusta ja ruokaa. Siellä on myös kulttuurikeskus ja pieni museo, jossa säilötään muinaisten maatyökalujen ja esiäitien kutomien perinnetekstiilien ohella vuosisatoja vanhoja Koraaneja.
– Raha ei koskaan ole ollut meille tärkeää. Me olemme Lipkan tataareja, ja tämä on yhteisömme sydän Puolassa, Bogdanowicz sanoo.
Lipka on Krimin tataarien vanha nimitys Liettualle. Puolan ja Krimin tataareilla on yhteinen menneisyys.
Tataarit taistelivat Puolan armeijassa, ja siitä kiitoksena seudulle jo 1300-luvulla saapuneille tataareille annettiin maata ja heitä aateloitiin. 1600-luvulla he asettuivat Podlasieen.
Kruszynianyn moskeijalta on vain kaksi kilometriä Valko-Venäjän rajalle. Moskeija on Lipkan tataarien tärkeimpiä yhdistäviä symboleja.Kuva: IPS/Gilad Sade
Pelon valtava hintaNykyään Kruszynianyn puinen, juutalaisten arkkitehtien 200 vuotta sitten rakentama moskeija seisoo yhä Euroopan vanhimpien muslimiyhteisöjen arvokkaana symbolina. Tuo perintö on kuitenkin uhan alla.Joidenkin uudeksi rautaesiripuksi kutsuman kehityksen varjossa Podlasien tataarit kärsivät eristyneisyydestä ja talousongelmista. Turismi on hiipunut ja väestö vähenee.– Puolassa oli noin 5 000 tataaria. Viimeisen väestönlaskun mukaan vuonna 2011 meitä oli enää alle 2 000. Pelko, rajoitukset, ulkonaliikkumiskiellot ja yhteiskunnan sulkemiset – niiden hinta on ollut valtava, Bogdanowicz kertoo.ILMOITUSILMOITUSRajavartijat rikkovat lakejaIhmisoikeusjärjestö Human Rights Watch julkaisi vuonna 2024 raportin, jossa kuvattiin puolalaisten rajaviranomaisten säännönmukaista maahanmuuttajien kaltoinkohtelua. Tulijoita on lainvastaisesti työnnetty takaisin rajan taakse, heitä on hakattu pampuilla ja suihkutettu pippurisuihkeilla sekä tuhottu heidän puhelimiaan.Jotkut on pidätetty useita kilometrejä rajalta ja sitten pakotettu palaamaan Valko-Venäjälle. Niin Puolan kuin EU:nkin ihmisoikeuskomissaarit ovat esittäneet huolensa muurin vaikutuksesta lehdistönvapauteen ja humanitaarisen avun saatavuuteen.Ympäristönsuojelijat puolestaan varoittavat korjaamattomista vahingoista, joita aiheutetaan hauraille ekosysteemeille, kuten Unescon luonnonperintölistalle päässeelle Białowieżan metsälle.Ryhmäidentiteetin säilyttäminen vaikeutuu– Tataarit ovat Puolassa säilyttäneet ja kehittäneet omia kulttuurisia ja uskonnollisia perinteitään. Vuosisatojen ajan he palvelivat sotilaskastina, ja se perinne on yhä voimissaan. Monet ovat yhä joko armeijan tai rajavartiolaitoksen palveluksessa, journalisti ja tutkijaAlla Albothsanoo.Hän työskentelee tutkijana brittiläisessä Minority Rights Group -järjestössä, joka tekee työtä  etnisten ja uskonnollisten vähemmistöjen kanssa.– Pienen kokonsa vuoksi yhteisö on erityisen hauras. Ryhmäidentiteetin säilymisen kannalta olisi tärkeää, että tataarit olisivat keskittyneet samalle alueelle. Siitä on kuitenkin tulossa yhä vaikeampaa.Puolan sisä- ja hallintoministeriö vastasi IPS:n kysymyksiin painottamalla tarvetta suojella kansallista turvallisuutta tilanteessa, jossa Venäjä ja Valko-Venäjä käyttävät maahanmuuttajia horjuttaakseen naapurimaita ja koko EU:ta. Human Rights Watchin raporttia puolalaisten rajavartijoiden vakavista ihmisoikeusloukkauksista ministeriö kommentoi sanomalla, etteivät järjestön tutkijat pystyneet riippumattomasti todentamaan kuvattuja tapauksia.Kriisin vaikutuksista tataariyhteisöön viranomaiset eivät halunneet lausua mitään.Rajalla kuolleen maahanmuuttajan hauta Bohonikin muslimien hautausmaalla. Virallisia lukuja ei ole, mutta satojen uskotaan kuolleen yrittäessään ylittää Valko-Venäjän ja Puolan välistä rajaa.Kuva: IPS/Gilad SadeKriisi näkyy hautausmaallakinKruszyaninysta kohti Bohonikin tataarikylää vievä tie kiemurtelee soisessa maastossa, ja siitä lähtee lukuisia sivuteitä. Moni itään kääntyvä tie päättyy nyt äkisti teräsesteeseen. Kiellettyä aluetta merkkaavia kylttejä on harvakseltaan, joten on vaikea tietää, onko jo joutunut sinne. Partiot kuitenkin kiertävät tiheästi.Bohonikin punainen puumoskeija löytyy helposti, mutta vieraita käy harvakseltaan.– Täällä ei enää käy ketään muulloin kuin kesällä, tokaisee harvalukuisia turisteja opastava paikallinen maanviljelijäMiroslava LisoszukaHän syyttää raja-aluerajoitusten sekavuutta ja viime vuonna tapahtuneen rajavartijan surman jättämää pelkoa.Kriisi näkyy myös Bohonikin yli 200 vuotta vanhalla hautausmaalla. Kylän ulkolaidoilla sijaitseva kivimuurien ympäröimä kahden hehtaarin alue on Puolan suurin muslimien hautausmaa. Sen ulkolaidalla on kymmenen yksinkertaista hautaa. Joukossa on vauva, tunnistamaton aikuinen ja muita metsiin menehtyneitä maahanmuuttajia.Aika ajoin paikalliset maanviljelijät ja rajavartijat törmäävät mudassa makaaviin ihmisen jäännöksiin.
Nykyään Kruszynianyn puinen, juutalaisten arkkitehtien 200 vuotta sitten rakentama moskeija seisoo yhä Euroopan vanhimpien muslimiyhteisöjen arvokkaana symbolina. Tuo perintö on kuitenkin uhan alla.
Joidenkin uudeksi rautaesiripuksi kutsuman kehityksen varjossa Podlasien tataarit kärsivät eristyneisyydestä ja talousongelmista. Turismi on hiipunut ja väestö vähenee.
– Puolassa oli noin 5 000 tataaria. Viimeisen väestönlaskun mukaan vuonna 2011 meitä oli enää alle 2 000. Pelko, rajoitukset, ulkonaliikkumiskiellot ja yhteiskunnan sulkemiset – niiden hinta on ollut valtava, Bogdanowicz kertoo.
Rajavartijat rikkovat lakeja
Ihmisoikeusjärjestö Human Rights Watch julkaisi vuonna 2024 raportin, jossa kuvattiin puolalaisten rajaviranomaisten säännönmukaista maahanmuuttajien kaltoinkohtelua. Tulijoita on lainvastaisesti työnnetty takaisin rajan taakse, heitä on hakattu pampuilla ja suihkutettu pippurisuihkeilla sekä tuhottu heidän puhelimiaan.
Jotkut on pidätetty useita kilometrejä rajalta ja sitten pakotettu palaamaan Valko-Venäjälle. Niin Puolan kuin EU:nkin ihmisoikeuskomissaarit ovat esittäneet huolensa muurin vaikutuksesta lehdistönvapauteen ja humanitaarisen avun saatavuuteen.
Ympäristönsuojelijat puolestaan varoittavat korjaamattomista vahingoista, joita aiheutetaan hauraille ekosysteemeille, kuten Unescon luonnonperintölistalle päässeelle Białowieżan metsälle.
Ryhmäidentiteetin säilyttäminen vaikeutuu
– Tataarit ovat Puolassa säilyttäneet ja kehittäneet omia kulttuurisia ja uskonnollisia perinteitään. Vuosisatojen ajan he palvelivat sotilaskastina, ja se perinne on yhä voimissaan. Monet ovat yhä joko armeijan tai rajavartiolaitoksen palveluksessa, journalisti ja tutkijaAlla Albothsanoo.
Hän työskentelee tutkijana brittiläisessä Minority Rights Group -järjestössä, joka tekee työtä  etnisten ja uskonnollisten vähemmistöjen kanssa.
– Pienen kokonsa vuoksi yhteisö on erityisen hauras. Ryhmäidentiteetin säilymisen kannalta olisi tärkeää, että tataarit olisivat keskittyneet samalle alueelle. Siitä on kuitenkin tulossa yhä vaikeampaa.
Puolan sisä- ja hallintoministeriö vastasi IPS:n kysymyksiin painottamalla tarvetta suojella kansallista turvallisuutta tilanteessa, jossa Venäjä ja Valko-Venäjä käyttävät maahanmuuttajia horjuttaakseen naapurimaita ja koko EU:ta. Human Rights Watchin raporttia puolalaisten rajavartijoiden vakavista ihmisoikeusloukkauksista ministeriö kommentoi sanomalla, etteivät järjestön tutkijat pystyneet riippumattomasti todentamaan kuvattuja tapauksia.
Kriisin vaikutuksista tataariyhteisöön viranomaiset eivät halunneet lausua mitään.
Rajalla kuolleen maahanmuuttajan hauta Bohonikin muslimien hautausmaalla. Virallisia lukuja ei ole, mutta satojen uskotaan kuolleen yrittäessään ylittää Valko-Venäjän ja Puolan välistä rajaa.Kuva: IPS/Gilad Sade
Kriisi näkyy hautausmaallakin
Kruszyaninysta kohti Bohonikin tataarikylää vievä tie kiemurtelee soisessa maastossa, ja siitä lähtee lukuisia sivuteitä. Moni itään kääntyvä tie päättyy nyt äkisti teräsesteeseen. Kiellettyä aluetta merkkaavia kylttejä on harvakseltaan, joten on vaikea tietää, onko jo joutunut sinne. Partiot kuitenkin kiertävät tiheästi.
Bohonikin punainen puumoskeija löytyy helposti, mutta vieraita käy harvakseltaan.
– Täällä ei enää käy ketään muulloin kuin kesällä, tokaisee harvalukuisia turisteja opastava paikallinen maanviljelijäMiroslava Lisoszuka
Hän syyttää raja-aluerajoitusten sekavuutta ja viime vuonna tapahtuneen rajavartijan surman jättämää pelkoa.
Kriisi näkyy myös Bohonikin yli 200 vuotta vanhalla hautausmaalla. Kylän ulkolaidoilla sijaitseva kivimuurien ympäröimä kahden hehtaarin alue on Puolan suurin muslimien hautausmaa. Sen ulkolaidalla on kymmenen yksinkertaista hautaa. Joukossa on vauva, tunnistamaton aikuinen ja muita metsiin menehtyneitä maahanmuuttajia.
Aika ajoin paikalliset maanviljelijät ja rajavartijat törmäävät mudassa makaaviin ihmisen jäännöksiin.",news
"Heinäkuun 8. päivänä 1965 tapahtui jotain sellaista, jonka merkitystä ei silloin osattu odottaa. Toisen maailmansodan jälkeen avattiin uudelleen säännöllinen laivaliikenne Helsingin ja Tallinnan välillä. Tapahtumaa pidettiin ennen kaikkea presidenttiUrho Kekkosenaikaansaannoksena ja hänellä olikin ansioita siihen. Taustalla oli kuitenkin toinenkin syy, josta silloin ei paljon puhuttu.
Miksi Neuvostoliitto alkoi vähitellen avata yhteyksiä länteen, vaikka tiedettiin, että niissä on riskinsä? Myös laivaliikenteen avaaminen Suomeen sisälsi riskin, josta turvallisuuspalvelu KGB varoitti. Se muistutti maan johdolle, että ihmisten mukana meille saattaa tulla myös vaarallisia aatteita.
KGB olikin oikeassa. Laivaliikenteen myötä Suomen ja Neuvosto-Viron asukkaiden välille syntyi ystävyyssuhde, jossa liikkui myös ”vaarallisia aatteita”. Virolaiset saivat sensuroimatonta tietoa Suomesta ja ystävät saattoivat kuljettaa länteen myös kiellettyä tietoa Virosta.
Laivalla matkusti Tallinnasta Helsinkiin myös virolaisia turistiryhmiä, joiden määrä suomalaisturisteihin verrattuna oli vähäinen. Mahdollisuus oli kuitenkin Neuvostoliitossa ainutlaatuista. Tallinnasta matkusti tällä tavalla Helsinkiin, Turkuun, Tampereelle ja Kotkaan satoja ”aivan tavallisia virolaisia”, joskin KGB:n tarkastamia.
Varmuuden vuoksi jokaisessa ryhmässsä oli henkilö, joka raportoi KGB:lle, miten virolaiset matkalla käyttäytyivät. Virolaisten turistien ei sallittu olla juuri missään yhteyksissä suomalaisiin. Ongelmana oli myös se, että heille vaihdettiin Suomen markkoja vain hyvin pieni määrä.
Turistit tuovat valuuttaa
Tallinna oli saanut jo 1950-luvun lopulla Neuvostoliitossa kansainvälisen turistikaupungin aseman, joten suomalaisetkin voivat sinne matkustaa. Ensimmäiset turistiryhmät matkustivat Leningradin kautta ja Tallinnassa viivähdettiin vain pari päivää.
Neuvostoliiton puoluejohtajaNikita Hruštšovhuomasi joskus 1960-luvun alussa, että Neuvostoliiton kroonista länsivaluuttojen puutetta voitaisiin lievittää turismia kehittämällä. Niinpä 16. huhtikuuta 1964 Neuvostoliiton hallitus teki päätöksen kansainvälisen turismin edistämisestä ja 14 uuden hotellin rakentamisesta turistikohteisiin.
Suomi ei siis ollut ainoa maa, josta ”kovaa valuuttaa” toivottiin. Tiedettiin joka tapauksessa, että suomalaisia kiinnosti Leningradin ja Moskovan lisäksi varsinkin Tallinna. Myös presidentti Kekkonen oli puhunut neuvostojohtoa tavatessaan, että olisi hyvä, jos matkustusmahdollisuuksia parannettaisiin.
Kekkonen halusi myös henkilökohtaisista syistä itse vierailla Virossa. Olihan hänellä siellä vanhoja ystäviä ja hän osasi jonkin verran maan kieltäkin. Matka järjestyi lopulta maaliskuussa 1964 Puolaan tehdyn vierailun paluumatkan yhteydessä.
Valmisteluja laivayhteyden avaamiseksi tehtiin kuitenin jo paljon aikaisemmin. Suomessa vuoden 1962 heinäkuussa vieraillut Tallinnan kaupunginjohtajaJohannes Unduskkertoi lehdistölle, että kaupungin satamassa oli käynnissä peruskorjaus, jonka oli määrä olla valmis vuonna 1965. Silloin turistiliikenne myös Helsinkiin voi alkaa.
Kekkosen vierailun aikana STT haastatteli Tallinnan Inturistin virkailijaaValter Tuhkasta, joka kertoi, että kaupunkiin on suunnitteilla uusi hotelli 500 vieraalle. Tämä suunnitelma toteutui vähän myöhästyneenä vuonna 1972, kun Viru-hotelli valmistui suomalaisten rakentamana. Loppputulos oli jopa suurempi kuin alkuperäiset suunnitelmat. Liikenteen avaamisasia eteni sitten kulissien takana nopeasti. Se johtui ennen muuta Kekkosen Tallinnan vierailusta sekä siellä käydyistä keskusteluista ja Kekkosen televisiohaastattelusta.
Pian alkoi tihkua myös tarkempaa tietoa, jota ei kuitenkaan juuri julkisesti esitelty. SKP:n valtuuskunta kävi Tallinnassa tammikuussa 1965 ja silloinTaisto Sinisalollekerrottiin, että liikenne voisi ehkä alkaa seuraavana kesänä. Kun SKP:n johdon valtuuskunta oli menossa Moskovaan vuoden 1965 alkupuolella, päätettiin laivayhteyden avaaminen ottaa tärkeimpänä toivomuksena esille. Tammikuun lopulla 1965 Suomen Moskovan suurlähettiläsJorma Vanamosai Viron pääministeriltäValter Klausoniltatietää, että laivaliikenne on tarkoitus aloittaa kesällä.
SKP:n valtuuskunta yritti Moskovassa saada NKP:n kanssa julkaistuun tiedonantoon kohdan, jossa todettaisiin, että puolueet olisivat sopineet laivaliikenteen aloittamisesta. SKP olisi saanut siitä kunnian itselleen.Leonid Brežnevtotesi kuitenkin, ”ettemme voi tehdä sellaista Kekkosen selän takana”.
Vaikka Neuvostoliiton johto ei antanutkaan SKP:lle tilaisuutta kirjata laivaliikenteen aloittamista omaksi ansiokseen, se käytti kuitenkin SKP:n aktiivisuutta hyväkseen. Kun laivaliikenne heinäkuussa 1965 todella aloitettiin, Neuvostoliitossa annettiin kaksi erilaista selitystä, kenen ansiota se oli. Virallisesti ja diplomaattisessa kanssakäymisessä korostettiin presidentti Kekkosen ansioita. Neuvostoliittolaisille esitettiin lehdistössä ja julkisisssa puheissa kuitenkin painokkaasti, että tätä oli toivonut veljespuolue SKP.
Tätä korosti NKP:n päälehti Pravda ja sitä korostettiin julkisissa puheissa, kun ensimmäinen laiva saapui Tallinnaan. Myöhemmin selitettiin, että neuvostokansalaiset olisivat saattaneet ihmetellä, miksi kapitalistisen maan kanssa sovitaan tällaista. Perusteluksi tarjottiin, että sitä toivoi erityisesti veljespuolue.
KGB:n pelot toteutuivat
KGB:n aavistamat pelot alkoivat toteutua vähitellen ja 1970-luvulla ”vaaralliset aatteet” levisivät vastustamattomasti virolaiseen yhteiskuntaan. Koska Suomen TV-kuva näkyi melko hyvin Tallinnassa, virolaiset saivat joka ilta sensuroimattoman katsauksen Suomen tilanteesta. Virolaisten suomalainen TV-suosikki oli K-kaupan Väiski, joka esitteli MTV:n mainoksissa suomalaista lihatiskiä. Moni muukin Suomesta välitetty kuva sai virolaiset miettimään, voiko tämä olla totta.
Kun tultiin 1980-luvulle, Neuvostoliiton talous oli entistä heikommassa tilassa turismin tuomasta kovasta valuutasta huolimatta. Maan johtaja Leonid Brežnev kuoli ja hänen tilalleen tuli KGB:tä pitkään johtanutJuri Andropov. Häntä seurasi entistä pahemmin dementoitunutKonstantin Tšernenkoja suurvalta alkoi olla katastrofin partaalla.
Uudistuspolitiikan aloittanutMihaill Gorbatšovoli mahdottoman tehtävän edessä. Entisten tavoitteiden mukaan maan piti elää jo kommunistisessa yltäkylläisyydesssä mutta se oli todellisuudessa konkurssikypsä, eikä kukaan tiennyt, mitä pitäisi tehdä.
Virossa kansa alkoi entistä voimakkaammin haluta itsenäisyyttä, eli juuri sitä, mitä KGB pelkäsi. Laivaliikenne Helsingin ja Tallinnan välillä ei ollut tätä tilannetta aiheuttanut, mutta se oli tehnyt virolaisista entistä tietoisemman naapurimaan elintasosta. Virolaiset tiesivät Suomi-yhteyksiensä johdosta enemmän kuin ketkään muut Neuvostoliitossa. Heillä oli esikuva ja perestroikan vuosina siitä uskalsi puhua julkisesti.",news
"Kakuman pakolaisleirin koulun pihallaChar Titovasaroi nauloja Pohjois-Kenian paahtavan auringon alla. 16-vuotias lukiolaistyttö rakentaa koulupäivänsä ohessa perinteistä tuolia mathenge-puusta.
Mathenge tuotiin Itä-Afrikkaan 1970-luvulla aavikoitumisen torjumiseksi. Kestävä ja syvälle juurtuva puu levisi nopeasti, mutta seuraukset olivat katastrofaaliset: se syrjäytti alkuperäistä kasvillisuutta, kuivatti vesistöjä ja vahingoitti karjaa terävillä piikeillään.
Puulaji on vallannut jo miljoona hehtaaria maata Keniassa, ja se leviää noin 15 prosentin vuosivauhdilla. Aiemmin sitä hyödynnettiin lähinnä polttopuuna ja hiilen tuotannossa, mutta nyt pakolaisleirin nuoriso valmistaa siitä myös huonekaluja.
– Muovituolit ovat kalliita, mutta mathengeä kasvaa kaikkialla. Opin koulussa, että siitä voi tehdä tuoleja – ja siitä se lähti. Haluan jonain päivänä elättää itseni puusepän töillä, Tito kertoo.
Kakuman pakolaisleiri on koti yli 300 000 ihmiselle, jotka ovat paenneet konflikteja eri puolilta Afrikkaa. Tito pakeni Etelä-Sudanin konfliktia vuonna 2017 ja asuu nyt äitinsä ja sisarustensa kanssa Kakumassa.
Oppilaiden kouluttamista tukee kansalaisjärjestö Girl Child Network (GCN), jonka tavoitteena on antaa tytöille kestävää kehitystä tukevia taitoja.
– Se tukee kansallisia ilmastotavoitteita ja luo käytännön osaamista, joka voi parantaa koko yhteisön toimeentuloa, kertoo järjestön varajohtajaDennis Mutiso.
Järjestön koulutusmalli perustuu vertaisoppimiseen. Taitonsa jo hankkineet nuoret kouluttavat muita, ja tieto leviää yhteisössä nopeasti.
Magdalene Ngimoe haaveilee puusepän työstä. Jo nyt tytöt tienaavat valmistamillaan huonekaluilla lisätienestejä perheilleen.Kuva: IPS/Farai Shawn Matiashe
Haitasta hyödyksi
Mathenge ei ole enää vain haitallinen vieraskasvi, vaan siitä voi tulla yhteisöjä vaurastuttava hyötykasvi.Lewis ObamTurkanan metsähallituksesta kertoo mathengen olevan alueen toiseksi kovin puulaji. Hän uskoo, että sen potentiaali on suurempi kuin aiemmin ymmärrettiin.
– Puu sopii erinomaisesti huonekalujen valmistukseen. Meidän pitää vain osata hyödyntää se oikein, hän sanoo.
GCN:n mukaan ympäristönsuojelu ja toimeentulo voivat kulkea käsi kädessä. Siksi tytöt eivät ainoastaan hyödynnä mathengeä, vaan myös istuttavat lisää puita kouluihin ja koteihinsa. Tito on istuttanut viisi puuta kotiinsa ja useita koululle, vaikka kastelu onkin haastavaa, kun lämpötila voi nousta jopa 47 asteeseen.
– Joskus kannamme vettä kotoa, jotta puut selviytyisivät. Olen ylpeä, että voin osallistua ilmastotekoihin, Tito sanoo.
Tältä näyttää haitallinen vieraslaji mathenge ennen muuntumistaan polttopuuksi, hiileksi ja huonekaluiksi.Kuva: IPS/Farai Shawn Matiashe
Ilmastotavoitteita ja viileitä varjoja
Kenian hallitus on asettanut kunnianhimoisen tavoitteen istuttaa 15 miljardia uutta puuta vuoteen 2032 mennessä. GCN on tähän mennessä istuttanut lähes 900 000 puuta Kakumaan ja Dadaabiin, ja tähtää 2,4 miljoonaan vuoteen 2026 mennessä.
Myös koulut hyötyvät vihertymisestä. Turkanan opettajayhdistyksen apulaispiirijohtaja Joseph Ochura kertoo, että puiden istuttaminen on parantanut oppimisympäristöä.
– Oppilaat istuvat nyt varjossa ja joskus oppituntejakin pidetään puiden alla. Joissain kouluissa on omat taimitarhat, ja taimia jaetaan myös yhteisölle.
16-vuotiasMagdalene Ngimoekertoo istuttaneensa kaksi puuta kotiinsa ja monia koululle. Hän on perheensä vanhin seitsemästä lapsesta ja toivoo voivansa ansaita lisätuloja puusepän töillä.
– En pidä mathengestä, mutta on hyvä, että siitä voi tehdä jotain hyödyllistä, hän sanoo.
Kakuman pakolaisleirin pakolaispalveluiden johtajaEdwin Chabariuskoo, että mathengen uusi rooli voi muuttaa käsityksiä:
– Puu, jota ennen pidettiin uhkana, tarjoaa nyt tuloja ja toivoa.",news
"Syyhytartunnat ovat lisääntyneet Suomessa räjähdysmäisesti,kertoi Helsingin Sanomathelmikuussa.
Samoihin aikoihinbrittilehti Guardian kertoi, että Britanniassa syyhytapaukset ovat lisääntyneet dramaattisesti, kun ne ennen korona-aikaa olivat harvinaisia.
Britanniassa esiintyy jälleen myös muita, jo kitketyiksi miellettyjä sairauksia, kuten riisitautia ja keripukkia. Tapausten määrä ei vielä ole suuri; riisitaudin takia hoidettiin toissa vuonna Englannissa 423 potilasta ja keripukin vuoksi 188 potilasta.
Riisitauti aiheutuu D-vitamiinin puutteesta ja keripukki C-vitamiinin puutteesta. Molemmat liittyvät siis ravitsemukseen. Aliravitsemuksen tähden Englannin sairaaloissa hoidettujen määrä on kasvanut nelinkertaiseksi verrattuna viime vuosikymmenen alkuun.
Britannian yleislääkärien liiton (RCGP) entinen puheenjohtajaClare Geladavaroitti viime kesänä The Times -lehdessä, että viktoriaanisen ajan sairaudet ovat tulossa takaisin.
Lontoon University Collegen terveydenhoidon tasa-arvon instituuttia johtavaMichael Marmotsanoi Guardianilletartuntatautien nousun heijastavan sekä viimeaikaista elinkustannusten nousua että vuosikymmeniä jatkuneita sosiaaliturvan ja julkisen terveydenhoidon leikkauksia. Marmotin mukaan Britanniassa on nyt yksi Euroopan köyhimmistä ja haavoittuvimmista väestöistä.
Köyhyys lisää sairastamista
Tutkimukset osoittavat selvän yhteyden köyhyyden ja sairauksien välillä. Britannianköyhimpien alueiden lapsilla on kaksinkertainen riski kuolla infektioihinkuin vauraimmilla alueilla.
Vuonna 2020 julkaistunraportin mukaanelinajan odote oli Britanniassa vuodesta 2010 lähtien polkenut paikallaan, ensimmäistä kertaa sataan vuoteen, ja köyhimpien alueiden naisilla se oli jopa alentunut. Tämä siis jo ennen koronan vaikutusta.
Tilanteesta huolestuneet eivät väitä, että köyhyys ja leikkaukset olisivat ainoa syy. Yksi paluun tehneistä taudeista on tuhkarokko, jonka yleistymiseen on vaikuttanut rokotusten vähentyminen. Britannian tavoite on 95 prosentin rokotekattavuus, mutta esimerkiksi Birminghamissa vain 80 prosenttia lapsista on saanut kaksi annosta MMR-rokotetta. Itä-Lontoon Hackneyssa vain hieman yli puolet lapsista on rokotettu tuhkarokkoa vastaan.
Arvioiden mukaan rokotusinnon vähenemiseen vaikuttavat salaliittoteoriat, uskonnolliset ja kulttuuriset tabut sekä yksinkertaisesti koronan aikana syntynyt kyllästyminen rokottamiseen.
Mutta myös leikkauksilla uskotaan olevan vaikutusta. Merkittävä osa Britannian julkisen terveydenhoidon järjestelmää (NHS) ovat olleet terveydenhoitajien kotikäynnit, joilla on annettu terveysneuvontaa. Osana NHS:n leikkauksia on tällaisten terveydenhoitajien määrä vähentynyt 40 prosentilla sitten vuoden 2015.
Köyhyys on syventynyt
Luokkayhteiskunta on ollut Britanniassa muutenkin voimissaan, mutta köyhyys ja sosiaalinen eriarvoisuus ovat siellä edelleen kasvaneet.
Joseph Rowntree Foundationjulkaisi paljon siteeratun vuosittaisen köyhyysraporttinsa tammikuussa. Sen mukaan Britannian 67-miljoonaisesta väestöstä useampi kuin joka viides elää köyhyydessä. Tämä tarkoittaa 14,4 miljoonaa ihmistä. Joukossa on 4,2 miljoonaa lasta, kolme kymmenestä lapsesta.
Paitsi että köyhyys on lisääntynyt, se on myös syventynyt. Ihmiset, jotka ovat köyhyysrajan (alle 60 prosenttia mediaanitulosta) alapuolella, ovat keskimäärin kauempana rajasta kuin 1990-luvulla.
Raportin vuosilta 2021 ja 2022 peräisin olevassa aineistossa köyhistä äärimmäisen köyhien luokkaan (alle 40 prosenttia mediaanitulosta) kuului 6 miljoonaa brittiä. Peräti 12 miljoonaa oli edellisen viiden vuoden aikana kokenut jossain vaiheessa äärimmäistä köyhyyttä. Myös äärimmäisessä köyhyydessä elävät olivat keskimäärin entistäkin kauempana köyhyysrajasta.
Muita enemmän köyhyyttä oli yksinhuoltajien perheissä, suurissa perheissä, monilla etnisillä vähemmistöillä, vammaisilla, omaishoitajilla, osa-aikaisilla ja itsensä työllistävillä sekä vuokralla asuvilla.
Lapsia suuressa kurjuudessa
Huolestuttavia tietoja köyhyydestä kertoi myös viime syksynä julkaistu raportti, jonka laatiPoverty Strategy Commission. Komissio on kolmen suurimman puolueen entisistä ministereistä koostuva ryhmä, joka pyrkii löytämään puoluerajat ylittävän näkemyksen köyhyyden vähentämiseksi.
Raportin mukaan juhlapuheista huolimatta ei ole mitään ”yhteiskuntasopimusta” hallituksen ja kansalaisten välillä. Sosiaaliturvajärjestelmä ei pysty suojelemaan ihmisiä köyhyydeltä, ei edes työssäkäyviä. Miljoonat pienituloiset perheet ”pysyvät hengissä, mutta eivät elä”.
Raportti toteaa, että takapakkia on tullut sellaisillekin, joilla köyhyystilanne oli jo kohentunut. Näitä ovat yksinhuoltajat ja eläkeläiset.
Rowntree-säätiönsyksyllä julkaisema raportti äärimmäisestä köyhyydestäkertoi, että yli miljoona brittilasta elää suoranaisessa kurjuudessa. Heidän vanhemmillaan ei ole varaa tarjota lapsilleen riittävästi ruokaa ja vaatteita tai lämmittää kotejaan.
Monet ahdingossa olevista vanhemmista jättivät itse aterioita väliin, jotta lapsille riittäisi syötävää. 61 prosenttia kertoi kärsineensä nälästä edellisen kuukauden aikana.
Elinkustannusten nousu ja sosiaaliturvan leikkaukset olivat viiden vuoden aikana yli kaksinkertaistaneet tällaisessa tilanteessa olevien kotitalouksien määrän. Äärimmäisessä ahdingossa olevien lasten määrä oli kolminkertaistunut vuoden 2017 jälkeen.
Vuosikymmenien kehitys
Vuoteen 1979 saakkaköyhien osuus Britannian väestöstä pysyi suhteellisen tasaisesti 14 prosentin paikkeilla. Osuus nousi rajusti konservatiivipääministeriMargaret Thatcherinkaudella, vaikka talouskasvu oli voimakasta.
Vuonna 1997 valtaan nousseen työväenpuolueenTony Blairinaika ei tuonut suurta muutosta. Hänen ensimmäisellä kaudellaan köyhyys väheni jonkun verran, mutta palasi toisella kaudella lähelle lähtötilannetta. Konservatiivien 2010 alkaneella uudella valtakaudella tilanne on polkenut paikallaan. Köyhien osuus on kuitenkin nyt hieman suurempi kuin 14 vuotta sitten.
Suurta muutosta tuskin on odotettavissa siinäkään tapauksessa, että seuraaviin vaaleihin ennakkosuosikkina lähtevä työväenpuolueenKeir Starmernousee valtaan, niin varovaisia ovat Starmerin linjaukset olleet.
Rowntree-säätiö varoittaa äärimmäisen lapsiköyhyyden tuhoisista seurauksista: fyysisen ja psyykkisen terveyden ongelmat, aliravitsemus, sosiaalinen eristyminen, koulupoissaolot ja häiriökäyttäytyminen. Varoittavia esimerkkejä Britannian mallin seuraamisesta.",news
"Viime vuoden jouluaattona turistit useissa Balin suosituissa kohteissa havahtuivat näkyyn, jota he eivät olleet osanneet odottaa. Tunteja kestänyt sade ja nousuvesi olivat huuhtoneet heidän suosikkirannoilleen purkkeja, pusseja, pulloja ja ajopuuta. Tilanne oli niin paha, ettei yksikään saaren pittoreskeista rannoista ollut riittävän siisti houkutellakseen turisteja uimaan.
Tapahtuma voimisti jo valmiiksi eri puolilla Balia käytyä keskustelua siitä, ovatko maailman kuvauksellisimmat lomakohteet hukkumassa muoviin.
– Roskavuorovesi ei ole nyky-Balilla uusi asia. Näemme sen kasvavan joka vuosi, mutta emme odottaneet sitä parhaaseen turistikauteen jouluna. Koko päivän keräsimme roskia ja puhdistimme rantaa. Se ei ollut helppoa, sanooSiboto Sayeda, 25, yksi monista vapaaehtoisista rantojen siivoojista.
Paikallisen järjestön organisoimalta siivoustapahtumalta vei kaksi päivää saada rannat uintikuntoon. Neljä kuukautta myöhemmin monet suositut rannat täyttyvät edelleen vuoroveden tuomista roskista.
Intian Punjabista häämatkalle suositulle Kutan rannalle tullutSweta Kalakertoo olevansa pettynyt.
– Valitsimme Balin Goan sijaan, mutta emme ole päässeet kertaakaan uimaan. Koko ranta näyttää törkyiseltä. Ystävät kehottivat meitä vaihtamaan toiseen kohteeseen, mutta maksoimme kaiken etukäteen, Kala kertoo.
Helppoja ratkaisuja ei ole
Balin keskustilastokeskuksen (BPSJ) ja Balin turismihallinnon (DISPARDA) tilastot osoittavat, että vuonna 2024 saarella lomaili lähes 8 miljoonaa turistia, heistä 6 miljoonaa tuli ulkomailta. Paikalliset ja turistit tuottavat jätettä noin 2 miljoonaa tonnia vuodessa.
– Vuodesta 2020 kasvua on kertynyt 30 prosenttia, sanoo jakartalaisen IESR- ajatushautomon (Institute for Essential Services Reform) toiminnanjohtajaFabby Tumiwa.
– Monissa yhteisöissä vallitsee tietämättömyys jätehuollosta. Sama koskee turisteja. Ja vaikka alue- ja kaupunginhallinnolla on jätteitä koskevia säännöksiä, niiden puutteellinen täytäntöönpano ja jätehuollon rajallinen infrastruktuuri vaikuttavat jätemäärän lisääntymiseen, Tumiwa sanoo.
Nyt jätteet toimitetaan 32 hehtaarin laajuiselle Balin keskellä sijaitsevalle kaatopaikalle tai toisinaan poltetaan, etenkin rannoilla, joille ei moottoriajoneuvoilla pääse. Kaatopaikka on kuitenkin täyttymässä ja hallituksen sanotaan etsivän uutta aluetta Balin muista osista.
Muovivarastot pursuavat jätteitä
Gianyarissa kymmenen kylän asukkaat ovat liittyneet yhteen löytääkseen ratkaisuja jätevuorten paisumiseen.
Kyläläisten ryhmän nimi on Merah Putih Hijau (punainen, valkoinen, vihreä) ja sillä on selvät tavoitteet: käsitellä jätteitä paikan päällä ilman polttamista tai kaatopaikalle dumppaamista, rakentaa yhteisöjohtoinen, jätteisiin perustuva kiertotalousmalli sekä edistää kestävää viljelyä.
Toistaiseksi ryhmä on edistynyt orgaanisen jätteen kompostoinnissa. Muiden jätteiden lähikäsittelyn toteutumiseen on vielä matkaa. Suurin syy siihen on jatkuvasti kasvava muovin ja muiden jätteiden virta.
Merah Putih Hijau kerää myös muovia, mutta heillä ei ole voimavaroja epäorgaanisen jätteen kierrättämiseen. Kompostointiasemalla kokonainen huone on täynnä niputettuja muovipulloja, kasseja ja muuta jätettä. Kierrätysmahdollisuuksien puuttuessa jäte kuitenkin vain kasautuu.
Ongelma on liian suuri kyläyhteisön hoidettavaksi myöntääHermitianta Prasetya, joka vastaa Merah Puthih Hijauta rahoittavan Bumi Sasmaya säätiön yhdyskuntasuhteista. Muovin ja muun epäorgaanisen jätteen käsittely edellyttää osaamista ja laitteita, joita kyläläisillä ei ole.
Ratkaisua etsitään yhteistyöstä, jonka toivotaan johtavan muovijätteen kierrätykseen.
– Verkostoidumme paikallisten hotellien, ravintoloiden ja muiden turistikohteiden kanssa. Keskustelut viranomaisten kanssa ovat jo käynnissä. Muoviongelman ratkaiseminen yhdessä on kaikkien etu, Prasetya sanoo.
Tehtävä on vaikea, sillä Gianyarissa on lähes 1 300 hotellia ja ravintolaa, jotka pitäisi houkutella yhteistyöhön. Bumi Sasmaya säätiön johtajaAgastya Yatrauskoo sen onnistuvan, sillä ongelma on jo ilmiselvä.
– Balin asukkaista 80 prosenttia saa elantonsa turismista. Tarvitsemme ratkaisuja, jotka eivät vaikuta siihen. Meidän täytyy pitää turistit tyytyväisinä ja siksi meidän on pidettävä kylät ja rannat siisteinä. Se onnistuu yhteistyössä, hitaasti, mutta varmasti, Yatra vakuuttaa.",news
"Maailma näyttää synkältä, jopa toivottomalta. Israel hyökkäilee pidäkkeettömästi kaikkiin naapurimaihinsa ja hallinnoi samalla miehittämillään alueilla kansanmurhaa. Yhdysvalloissa on ajettu oikeusvaltion yli puskutraktorilla ja peruuteltu edes takaisin varmuuden vuoksi vielä pari kertaa. Venäjän hyökkäyssota Ukrainassa ei ota päättyäkseen, vaikka rintamalinja on jäätynyt. Tähän nähden Suomessa itse asiassa on poliittisesti aika valoisat näkymät.
Perussuomalaisten kannatus on romahtanut puoleen vaalien aikaisesta.Riikka Purravalittiin juuri uudelleen puheenjohtajaksi, joten todennäköisesti puolue jatkaa epäsuositulla leikkauslinjallaan hamaan loppuun saakka. Vasemmistoliitolla taas menee hyvin. Kannatus ei juuri notkahtanutLi Anderssoninjätettyä puheenjohtajuuden ja kuntavaaleissa nähtiin uusien nuorien tekijöiden nousevan esimerkiksi Helsingin valtuustoon. Tämä tilanne alkaa olla harvinaisuus: Euroopan monissa maissa vasemmisto on häviämässä poliittiselta kartalta.
Suomessa on kuitenkin yksi ilmiö, joka aina vie ilon vasemmistohengen nousulta: sosiaalidemokraatit. Demarit tiivistivät itsensä hienosti vaalimainokseen joitakin vuosia sitten, jossa listattiin puolueen saavutuksia. Erinäiset hyvinvointivaltion laajentamiseen kytkeytyvät tavoitteet vilisivät ruudulla, ja sitten vähän mystisesti päättyivät 1980-lukuun. Siitä eteenpäin sosiaalidemokraatit on tehnyt ”tolkun” politiikkaa, eli asteittain purkanut pääoman kasvun ja aluelaajennusten esteitä sekä kaventanut hyvinvointipalveluita. Tästä huolimatta ihmiset edelleen äänestävät demareita.
Kun oikeistopolitiikkaa alkaa ottaa päähän, moni muistaa yhtäkkiä demarit. Demareiden ei tunnetusti tarvitse tehdä yhtään mitään tämän eteen, puolueella kun on vakaa paikka suomalaisessa poliittisessa alitajunnassa.Antti Lindtmanon osannut loistavasti hyödyntää demareiden tärkeintä kannatusvipua: kun oikeisto mokailee, pidä turpa kiinni ja äänestäjät kaatuvat syliisi. Erityisen raivostuttavaa tässä on, että vasemmistoliitto oikeasti jopa toteuttaisi sellaista politiikkaa, josta demarit muistetaan. Ihmiset mieluummin äänestävät demareita, joka todennäköisimmin päätyy vain leikkaamaan lisää hallituksessa yhdessä nykyisten roistojen kanssa.
Demareita kannattaa syyttää myös perussuomalaisten suosiosta. Puolueen siirtyminen pääoman rengiksi 1900-luvun lopulla loi tilanteen, jossa parlamentaariselta kentältä puuttui poliittinen vaihtoehto. Kaikki isot puolueet olivat yhtäkkiä hyvinvointipalveluja kaventamassa. Sitten piti vain odottaa, että eurokriisi iski ja Nokia sukelsi. A vot, perussuomalaiset pystyi esiintymään suomalaisen duunarin ainoana pelastajana. Toisella puolella oli vain instituutioita puolustavia pukumiehiä, jotka olivat unohtaneet kansan.
Oikeasti yhtälö on tietenkin monimutkaisempi ja liittyy laajoihin muutoksiin tuotannossa ja ammattiyhdistysliikkeen vallassa Suomessa ja Euroopassa. Voimasuhteiden muutos, teollisen tuotannon pako, pääomien vapauttaminen ja ay-liikkeen heikkeneminen kuitenkin johtivat demarit valitsemaan kolmastieläisyyden ja hylkäämään juurensa. Demareista tuli puolue, joka ei aja oikeastaan mitään, mutta joka kerää siitä huolimatta tyytymättömien äänet aina silloin kun puolueella on tuuria istua oppositiossa.
Suomea johtaa tällä hetkellä erittäin epäsuosittu hallitus. Se on epäonnistunut surkeasti omissa tavoitteissaan vähentää velkaantumista, mutta tärkeämpänä asiana se on tuhonnut omien kannattajiensa elämän ehtoja kovalla kädellä. Rikkaille on jaettu veronalennuksia samalla kun köyhänä olemisesta on tehty entistä vaikeampaa. Tulevaisuuden näkymistä on luovuttu ja tarjottu tilalle ikuista nykyisyyttä kurjuuksineen. Tämä kaikki on ajanut demareiden suosion rakettimaiseen nousuun. Siitäkin huolimatta että demarit voisi aivan hyvin ajaa hyvin samankaltaista politiikkaa, jos se huolittaisiin hallitukseen mukaan.
Oli tässä pieni toivon pilkahduskin.Antti Rinnelaittoi vuoden 2019 hallitusneuvotteluissa talouskuripolitiikan jäähylle ja muutti Suomen pitkän linjan taloudellis-poliittista hegemoniaa. Sittemmin Rinne syrjäytettiin, Marin lähti think tank -hommiin, ja jäljelle jäi oikeistodemarijohtoinen puolue. Se on ehdolla seuraavissa eduskuntavaaleissa. Niinpä esitän sinulle, lukijani, vakavan toiveen: Älä ”taktisesti” äänestä demareita enää ikinä. Demarit on kelvollinen puolue vain vasemmistoliiton kanssa yhdessä. Kokoomuksen kanssa hallitusta johtava demarit on hirviö, jota kukaan meistä ei enää halua nähdä.
Jos haluat muutosta, älä koskaan äänestä demareita.",news
"Turvallisuus ja puolustus ovat aikamme iskusanoja, joita viljellään taajaan ja paatoksella. Niistä ollaan huolissaan, ja niihin ollaan valmiita kaatamaan suuria summia rahaa, uhraamaan loppupeleissä jopa oma henki. Mutta mitä turvallisuudella tarkoitetaan ja mitä puolustuksella puolustetaan?
Turvallisuus on vastaansanomaton arvo – kukapa ei toivoisi turvallista elämää, ympäristöä ja yhteiskuntaa. Turvallisuushuolten piiriin tuotu asia turvallistetaan, epäpolitisoidaan ja nostetaan tavanomaisen poliittisen kamppailun ja keskustelun ulottumattomiin. Asiaksi, joka vaatii välitöntä huomiota ja kiireellistä ratkaisua. Asiaksi, josta on vaikeaa olla toista mieltä.
Usein se ymmärretään hyvin kapeasti lähinnä valtiollisena ja sotilaallisena turvallisuutena. Sellaisena, jota voidaan puolustaa väkivallalla, aseilla ja armeijoilla.  Turvallisuus ei kuitenkaan ole monoliitti: se, mikä tuo turvallisuutta toiselle, voi tarkoittaa toiselle turvattomuutta. Jos samaan aikaan aseellisen puolustamisen kanssa romutetaan sosiaaliturvaa, leikataan koulutuksesta ja kulttuurista sekä uhrataan luonnon monimuotoisuus lyhyen tähtäimen hyödyn vuoksi, on kysyttävä, kenen turvallisuudesta ollaan huolissaan ja mitä valmiita puolustamaan.
Militaristisessa turvallisuuskäsityksessä valtion turvallisuus on ykkönen. Valtiollinen sotilaallinen koskemattomuus esitetään pohjana, jolle kaikki muu turvallisuus rakentuu. Paradoksaalisesti ajattelun ytimessä on se, että kansalaisten oikeudet, hyvinvointi ja henget voidaan ääritilanteessa uhrata valtion suvereniteetin puolustamiseksi. Ne, keillä jo on vähiten, häviävät eniten.
Turvallisuuteen tulisi sisällyttää myös ihmisen ulkopuolisen luonnon, ekosysteemien ja muiden eläinten puolustaminen. Yhteiskunta –  tai maailma – ei voi olla turvallinen, jos puolustus rakentuu tuhoamiselle; kaikkea elämää kannattelevan luonnon monimuotoisuuden ja maapallon elinkelpoisuuden vaarantamiselle.
Sotilaallinen puolustus ei suojaa meitä ekologisilta uhilta, lajikadolta tai ilmaston lämpenemiseltä. Päinvastoin aseteollisuus ja sotilaallinen toiminta kiihdyttävät tuhoa. Sota saastuttaa, myrkyttää ja tuhoaa luonnonympäristöjä sekä aiheuttaa ekologisia katastrofeja. Jälleenrakentaminen vie valtavasti resursseja.
Rauhan aikanakin sotilaallinen toiminta ja aseteollisuus ovat saastuttavia resurssisyöppöjä. Kansallisen turvallisuuden nimissä pimitettyjä päästöjä on vaikeaa arvioida eikä niitä lasketa mukaan valtioiden päästöihin. Rauhantilassakin armeijat tuottavat niin paljon päästöjä, että jos ne olisivat valtio, olisi militaarimaa maailman viiden suurimman päästöjen tuottajan joukossa.
Sotilaallisen toiminnan ympäristö- ja ilmastovaikutusten laaja huomiotta jättäminen tuo kirkkaasti esiin vallitsevan turvallisuuskäsityksen kapeuden. Elämän välttämättömien elinehtojen puolustaminen nähdään toissijaisena ”pehmeän turvallisuuden” kysymyksenä, joka voidaan aina työntää sivuun.
Ekokriisin aikakausi vaatii turvallisuuden ja puolustuksen radikaalia uudelleenajattelua. Kuinka voisimme ulottaa puolustustahdon, soturikunnian ja epäitsekkään uhrautumisen ideaalit ekokriisin torjuntaan? Miten kokonaisturvallisuutta puolustettaisiin tehokkaasti? Millaisia olisivat ekologisen kestävyyden soturin ominaisuudet?
Kirjoittaja on sotaa, militarismia, kriisejä ja kärsimystä työssään käsittelevä valtiotieteilijä ja historian tutkija, joka käsittelee kolumneissaan aikaamme leimaavia synkkiä ja väkivaltaisia ilmiöitä.",news
"Koulussa historian tunnilla sain sellaisen käsityksen, että Euroopassa oli natsivaltio 1930- ja 1940-luvuilla, mutta se tuhottiin, ja sen jälkeen kukaan ei enää ollut natsi. Eurooppaan saapui liberaali demokratia, Euroopan unioni synnytti uuden yhtenäisyyskehityksen, ja kaikki oli hyvin. Myöhemmin opin, että itse asiassa natseja ei onnistuttu puhdistamaan edes Länsi-Saksan hallinnosta, vaan moni natsi jatkoi iloisesti uraansa osana uutta liberaalidemokratiaa.
Valitettavasti viime vuosikymmenet opettavat, että liberaali demokratia on lopulta aika kyvytön vastaamaan fasismin nousuun. Yhdysvalloissa on vallassa äärioikeistolainen protofasisti, ja jopa Suomeen on saapunut ensimmäisiä sieltä paenneita trans-ihmisiä. Unkaria hallitsee venäjämielinen autokraatti, Venäjää hallitsee venäjämielinen fasisti ja monissa, monissa muissa maissa äärioikeisto kolkuttelee hallituspalatsien ovia.
Entä meillä Suomessa? Suomessa käytettiin vuosikymmeniä sen toisteluun, että me ajopuuna vain soljuimme natsivirrassa toisessa maailmansodassa. Valtaa piti samat vuosikymmenet yksinään kalju ukko, joka osasi hiihtää ja käskeä. Sitten Suomi 1980-luvulta eteenpäin demokratisoitui, mutta samalla luotiin taloudelliset edellytykset uudelle fasismin nousulle: siirryttiin finanssivetoiseen massatyöttömyyden ja talouskasvun malliin. Kasvu hyödyttää harvoja, mutta riskien realisoituminen ulosmitataan aina köyhiltä. Sama tehtiin kaikkialla Euroopassa ja näin luotiin edellytykset demokratiavastaisille liikkeille.
Niinpä vuonna 2025 Suomea johtaa uljas parivaljakko: saksikätinen rasistikirjoittelustaan tunnettu arjalaisblondi ja tummatukkainen pankkiirien käskyläinen. Joku kyselikin somessa hiljattain, miksi politiikan vaihtoehdot ovat nykyään joko “pankkiiri, joka haluaa, että kuolet nälkään” tai “gay Hitler”. Suomessa saimme tavallaan molemmat. Jos rasistit sanovat tai tekevät jotain tyhmää, pankkiirien käskyläinen pitää lehdistötilaisuuden, jossa painottaa, että mitään ei ole tapahtunut.
Saksassa luulisi sentään, että pitkä menneisyydenhallinnan projekti, valtion mytologinen peruskivi, suojaisi sitä uudelta äärioikeiston nousulta. Mutta mitä vielä. Fasistipuolue AfD järjestelee uusnatsien kanssa karkoituskonferensseja, mutta vielä polttavampana asiana on kuitenkin mainittava Gazan kansanmurha. Sen mahdollistaa osin Saksan satojen miljoonien eurojen katkeamaton sotilaallinen tuki. Menneisyydenhallinnasta jäi ilmeisesti käteen, että punainen lippu, jossa on valkoinen keskiö ja hakaristi on paha juttu, mutta sininen lippu on sitten ihan eri lippu.
Eurooppa ja Yhdysvallat ovat ylipäätään osoittaneet Gazan kohdalla olevansa täysin kyvyttömiä torjumaan fasismia. Jos Netanjahun kansanmurhaa aktiivisesti toteuttava hallitus terrorismia fanittavine ministereineen ei ole fasistinen, on vaikea sanoa mikä olisi. Fasismi tunnistetaan länsimaissa vain tietyt kulttuuris-visuaaliset tuntomerkit täyttävänä menneenä pahana, ei aktiivisena prosessina, joka on käynnissä ympärillämme.
Niinpä ei kannata ihmetellä, kun seuraavan kerran Euroopan mantereella nostaa päätään massakarkoituksia ja kansanmurhia fiilistelevä autoritäärinen johtaja. Jarruja tällaiselle kehitykselle ei ole osattu asettaa. Äärioikeiston saatteleminen mukaan talouskuria vahvistamaan ja kyvyttömyys nähdä fasismia, kun uhrit ovat ruskeita lapsia, luovat edellytykset tuleville katastrofeille. Ainoa tapa estää tämä, on muuttaa suuntaa heti. Niin Gazan kuin talouskurin ja äärioikeiston suhteen.",news
"Kun maailmantilanne kiristyy ja turvallisuus nousee otsikoihin, on ymmärrettävää, että varautumisesta puhutaan enemmän. Turvallisuuspolitiikka, puolustusbudjetit ja valmius nousevat keskusteluun – ja hyvä niin. Mutta samalla meidän on pysähdyttävä kysymään, miten tämä turvallisuuspuhe näyttäytyy heidän silmissä, joita me sanomme puolustavamme?
Yhä useammin nuoret nähdään ennen kaikkea sodanajan resursseina. Jo muutenkin kohtuuttomien odotusten lisäksi nuorten tulisi olla koulutettuja ja motivoituneita kantamaan kortensa kekoon kriisitilanteissa. Heille tarjotaan luotiliivit, mutta ei opiskelupaikkaa. Heiltä odotetaan asepalvelusta, mutta heille ei mahdollisteta vakaata arkea ja itsenäistymistä. Heiltä vaaditaan sitoutumista yhteiskuntaan, joka ei tarjoa heille huolenpitoa.
Tämä kehitys huolettaa sekä turvallisuuspolitiikan näkökulmasta että yhteiskunnallisena valintana. Nuori ei ole pelkkä osa puolustuksen koneistoa. Hän on tulevaisuuden rakentaja, jonka tärkein turva on usko omaan tulevaisuuteensa.
Yhteiskunnan kriisinsietokykyä ei rakenneta vain aseilla ja prosenttiosuuksilla puolustusbudjeteista. Se rakentuu siitä, että ihmisillä on syy sitoutua, halu osallistua ja tunne, että heitä tarvitaan muutenkin kuin reservissä. Turvallisuus on myös koulutusta, kulttuuria, kohtuuhintaista asumista ja mielenterveyspalveluja. Se on vapautta olla nuori, erehtyä, unelmoida ja löytää paikkansa yhteiskunnassa.
Meidän on lakattava rakentamasta turvallisuutta pelkästään uhkakuvien varaan. Jos varautumisesta tulee identiteettiä määrittävä normi, olemme vaarassa unohtaa, mitä oikeastaan haluamme puolustaa. Sotilaallinen turvallisuus on ennen kaikkea keino säilyttää se, mikä tekee elämästä elämisen arvoista.
Siksi kysyn: mitä me oikeastaan lupaamme nuorille? Jos laskemme heidät riveihin, mutta emme mukaan päätöksiin? Jos odotamme heiltä uhrauksia, mutta emme tarjoa mahdollisuuksia? Jos kasaamme harteille vastuun, mutta emme anna turvaa?
Nuorille on taattava muutakin. Ei pelkästään mahdollisuus selviytyä, vaan mahdollisuus elää. Turvallinen yhteiskunta on sellainen, joka on puolustamisen arvoinen.
Merja KyllönenEuroparlamentaarikko",news
"Tämä on se kysymys, jota jokainen demokratiaan ja ihmisoikeuksiin tosissaan suhtautuvan päättäjän pitäisi pohtia Euroopassa tällä hetkellä. Valitettavan moni ulkopoliittinen analyysi keskittyy tarkastelemaan valtasuhteita ja poliittisia toimia samalla ohittaen kaikista keskeisimmän globaalin murroksen: suurvaltojen johtajien selkeän käänteen kohti vahvempaa autoritaarisuutta.
Oikeisto Suomessa teki juuri tämän virheenPutininkohdalla – yksinvaltaisuus ei haitannut niin kauan, kun se ilmeni vain maan omien vähemmistöryhmiin kohdistuvana sortona ja maan sisäisen opposition liikkumatilan kaventumisena. Kun Suomi oli vielä vuonna 2016 rakentamassa ydinvoimalaa yhdessä venäläisen valtio-omisteisen yhtiön kanssa, kuultiin oikeiston suunnalta, kuinka energiaa ja kauppaa ei pitäisi sotkea ulkopolitiikkaan. KunPaavo Arhinmäkiministerinä otti julkisesti kantaa sukupuoli- ja seksuaalivähemmistöjen puolesta Venäjällä vieraillessaan, sai hän kannanotostaan kritiikkiä hallituskumppaneilta.
Putinin ja Venäjän kohdalla näemme kehityksen, joka tapahtuu usein totalitaristisiksi muuttuvissa järjestelmissä: ensin sortotoimet kohdistetaan maan sisäisiin, jo valmiiksi haavoittuvassa asemassa oleviin vähemmistöihin. Askel askeleelta poliittisten vapauksien kaventaminen laajenee koskemaan kaikkia, jotka ovat hallinnon linjausten kanssa eri mieltä. Tällä hetkellä sanan- tai mielipiteenvapautta ei ole Venäjällä ollenkaan.
Tämä sama ideologia sai vuonna 2014 ulkopolitiikassa muodon imperialistisina pyrkimyksinä, kun Venäjä valtasi Krimin – osan toisesta itsenäisestä valtiosta. Vuonna 2022 tämä sama ideologia taas johti laajamittaiseen hyökkäyssotaan Ukrainassa, joka mullisti samalla Euroopan turvallisuuspoliittisen arkkitehtuurin ja keskustelun.
Kiinassa kommunistinen puolue on jo pitkään toteuttanut politiikkaa, joka yhdistää keskiluokan tarpeisiin vastaavan markkinaorientoituneen talouspolitiikan kehitykseen, jossa teknologia on samalla valjastettu valtionhallinnon käyttöön kansalaisten perusoikeuksien tukahduttamiseksi. Teknologisen valvonnan laajuutta on Euroopassa uskoakseni vaikeaa käsittää. Kiinassa ei ole sanan- tai mielipiteenvapautta, ja valtiolla on hyvin laajat mahdollisuudet sensuroida sosiaalista mediaa ja internetiä. Toistaiseksi Kiinan kommunistisen puolueen ulkopolitiikka on rakentunut maan kansainvälisen vaikutusvallan kasvattamiseen investointien ja taloudellisen yhteistyön kautta laajasti globaalissa etelässä sekä omien tavoitteiden edistämiseen esimerkiksi YK-järjestelmän sisällä. Kiina on kuitenkin panostanut sotilaallisen suorituskykynsä vahvistamiseen jo pitkään.
Yhdysvalloissa on Venäjään ja Kiinan verrattuna paljon vahvemmat demokraattiset rakenteet ja perinteet, mutta se ei muuta sitä tosiasiaa, että myösDonald Trumpedustaa autoritaarista ideologiaa. Se näkyy tavassa, jolla Trumpin hallinto on hyökännyt transsukupuolisten ja siirtolaisten kaltaisia vähemmistöryhmiä vastaan. Sen näkyy myös pyrkimyksissä rajoittaa esimerkiksi yliopistojen sananvapautta, yrityksissä viedä järjestäytymisoikeus liittovaltion työntekijöiltä sekä tietenkin lukuisissa ulostuloissa liittyen niin Grönlantiin, Panaman kanavaan kuin Ukrainaan.Elon MuskinjaJD Vancenkaltaiset Trumpin hallintoon kuuluvat henkilöt ovat myös toistuvasti ja selvästi ilmaisseet tukensa Euroopan äärioikeistolle, kuten Espanjan Voxille, Ranskan RN:lle sekä Saksan AfD:lle.
Autoritaarisuuden voimistuminen suurvalloissa muodostaa tällä hetkellä kaikista suurimman uhan rauhalle ja vakaudelle koko maailmassa, varsinkin kun sen yhdistää kansainvälisen oikeuden merkityksen ja keskeisten rakenteiden murenemiseen. Siksi on sekä vaarallista että naiivia, miten Euroopassa toistuu puhetapa, jossa “realismin” nimissä ei analysoida näiden suurvaltajohtajien ideologiaa.
Suurvaltojen johtajien autoritaarisuus vahvistaa samanlaista ideologiaa edustavia johtajia myös muualla.Benjamin Netanyahutoteuttaa parhaillaan kansanmurhaa Gazassa länsimaiden silmien alla.Recep Tayyip Erdoganon Turkissa päättänyt juuri nyt hyökätä oppositiojohtajaEkrem Imamoğlunsekä ulkomaalaisten toimittajien kimppuun. UnkarissaViktor Orbánon juuri tuonut parlamentin käsittelyyn uutta lainsäädäntöä, mikä mahdollistaisi kaiken sen toiminnan tukahduttamista, mitä on jäljellä riippumattomasta mediasta, oppositiosta ja kansalaisyhteiskunnasta.
Trumpin kohdalla huomataan jälleen kerran oikeiston ja maailman johtajien kykenemättömyys reagoida autoritaarisuuteen. Tähän asti strategia Trumpin osalta on ollut mielistely, koska “se on ainoa keino joka toimii”. Samalla sanotaan, että Putin ymmärtää vain voimaa. Mutta kun kyse on Yhdysvalloista, ollaan valmiita mielistelemään äärioikeistoa avoimesti tukevaa, demokratiaan ja ihmisoikeuksiin halveksuvasti suhtautuvaa presidenttiä. Minkä tahansa toisen valtion tai autoritaarisen johtajan kohdalla tämän sanominen kuulostaisi uskomattomalta. Juuri tämä on se, mikä hiertääStubbinja Trumpin golfaamisessa. Pitääkö meidän pienenä maana olla iloisia siitä, että autoritaarinen johtaja suhtautuu juuri meihin myönteisesti, jotta hänen politiikkansa negatiiviset seuraamukset ei kohdistuisi juuri meihin? Ja toimia näin, vaikka se samalla tarkoittaa hiljaisuutta kaikista Trumpin kansainvälisen oikeuden vastaisista lausunnoista? Jos näin on, niin miten tämä toimintatapa eroaa siitä politiikasta, jota suomettuneisuudeksi kutsutaan.
Edellä mainitun johdosta minä olin iloinen siitä, ettäZelenskyireagoi siten kun hän reagoi vieraillessaan Valkoisessa talossa. Sentään joku uskaltaa puolustaa arvojaan ja sanoa keisarille, että hänellä ei ole vaatteita. Monien mielestä tämä oli toki virhe –  olisi pitänyt vain olla hiljaa ja nöyränä itseään suuremman vallankäyttäjän edessä.
On tärkeää ymmärtää, että pakotteissa, Ukrainan aseellisessa tuessa tai ylipäätään Ukrainan suvereniteetin puolustamisessa ei ole kyse venäläisyyden vastustamisesta tai valtakamppailusta Naton ja Venäjän välillä. Kyse on Putinin autoritaarisesta ideologiasta ja imperialismista, jota vastaan tietenkin on taisteltava tällaisen johtajan hyökätessä sotilaallisesti toiseen maahan. En tiedä kuinka moni meistä toisen maailmansodan aikana olisi sanonut, että Hitlerin aseelliseen hyökkäykseen toiseen maahan olisi pitänyt vastata “muilla keinoilla kuin aseilla”? On selvää, että ongelmat jatkuvat myös Ukrainan sodan päättymisen jälkeen, mikäli Putin tai joku hänen kaltaisensa jatkaa Venäjän johdossa.
Hiljaisuus ja nöyristely ei myöskään voi olla vastaus. Sellainen ei pysäytä kehityskulkua, joka Venäjällä nähtiin. Pelkkä sotaan valmistautuminen ei myöskään voi olla vastaus, eikä kaikkien aseiden vastustaminen. Pitää olla laajempi käsitys siitä, miten kansainvälisessä politiikassa voidaan vahvistaa rakenteita ja poliittista yhteistyötä, joka edistää vakautta, demokratiaa ja kansainvälistä oikeutta – samalla ottaen tosissaan sen uhan, mitä autoritaariset johtajat ja fasismin paluu tänään edustavat.
Ainakin seuraavat lähtökohdat on otettava antifasistisen ulko- ja turvallisuuspolitiikan lähtökohdaksi.
Kansainvälisen oikeuden aseman vahvistaminen
Yksi huolestuttavimmista kehityskuluista tässä ajassa on kansainvälisen oikeuden merkityksen rapautuminen samaan aikaan, kun autoritaarisuus voimistuu. Tässä kehityksessä kantavat keskeisen vastuun EU-jäsenmaat sekä laajempi läntinen blokki, jotka Gazan sodan kohdalla ovat osoittaneet anteeksiantamatonta kykenemättömyyttä ja haluttomuutta puolustaa kansainvälisen oikeuden perustavanlaatuisia sääntöjä. Israelin pääministeri on kansainvälisen rikostuomioistuimen pidätysmääräyksestä huolimatta voinut matkustaa EU-maihin. Saksan tuore liittokansleri on ilmoittanut, että hän todennäköisesti saisi matkustaa myös sinne. Myös Suomi on omilla toimillaan ollut myötävaikuttamassa tähän kehitykseen niin rajalailla kuin hallituksen aikomuksella viedä Suomi ulos jalkaväkimiinat kieltävästä Ottawan sopimuksesta.
Kehityksen vastapainoksi tarvitsemme uuden kansainvälisen koalition maita, jotka tietoisesti pyrkivät vahvistamaan kansainvälisen oikeuden rakenteita ja pelisääntöjen kunnioittamista, hyödyntävät olemassa olevia instituutiota ja toimivat aktiivisesti niissä. Ja ennen kaikkea: toimivat johdonmukaisesti.
Puolustuksen riittävä vahvuus
On selvää, että Putinin kaltaisen autoritaarisen ja voimapolitiikkaan valmiin johtajan kohdalla ei riitä yleinen toteamus siitä, että aseet eivät ratkaise sotia. Jos fasismi hyökkää aseellisesti, on sitä vastaan taisteltava aseellisesti. Euroopan puolustuksen vahvistamisessa pitää olla kyse riittävän puolustusvalmiuden rakentamisesta. Siinä ei ole mitään epävasemmistolaista, vaan päinvastoin oma uskottava kansallinen puolustus oli pitkään suomalaisen vasemmiston vaihtoehto sotilaalliselle liittoutumiselle. Tämä periaate pätee edelleen: riittävän vahva puolustuskyky nostaa kynnystä hyökkäyksille, mutta se ei tarkoita, että näitä kykyjä tulisi käyttää hyökkäämiseen.
On selvää, että oikeisto pyrkii hyödyntämään nykyistä kansainvälistä tilannetta asevarusteluun, joka menee paljon riittävää puolustusvahvuutta pidemmälle. Vaatimukset yli 3% BKT-osuuden käyttämisestä puolustukseen tai 800 miljardin panostuksista EU-tasolla ovat niin mittavia, että ne johtaisivat mittaviin leikkauksiin muun muassa ilmastotyöstä, sosiaaliturvasta sekä palveluista. Samalla, kun on tärkeää torjua tällaiset vaatimukset, on tärkeää välttää kieltäytymästä puolustuspanostuksista kategorisesti.
Uusien liittolaisuuksien rakentaminen globaaliin etelään
Niin sanottujen länsimaiden omahyväisyys ja kaksinaismoralismi ovat myös johtaneet kuilun syventymiseen globaalin pohjoisen ja etelän välillä aikana, jolloin autoritaaristen suurvaltojen johtajille tarvittaisiin laaja-alaista kansainvälistä vaihtoehtoa. Tämä on vaarallinen kehityskulku ajassa, jossa ympäristökriiseihin sopeutuminen ja niihin vastaaminen edellyttäisi laajamittaisempaa yhteistyötä kuin koskaan aiemmin. Useiden länsimaiden samanaikaiset päätökset leikata rajusti kehitysyhteistyövaroja pahentaa tätä kehitystä entisestään. Globaalin muuttoliikkeen oikeudenmukaisen hallinnan, ympäristökriisien ratkaisujen sekä uuden teknologian suhteen tulisi löytää uusia liittolaisuuksia, avauksia ja yhteisiä projekteja, joiden pohjalta lähteä kuromaan umpeen nyt synnytettyä kuilua.
Ohjelma riippumattomuuden vahvistamiseksi
Yhteen verkottuneessa maailmassa kaikkia yhteyksiä ja kauppaa suurvaltoihin ei voi eikä pidä katkaista. Silti meillä ei voi olla kriittisiä riippuvuuksia maista, joiden johtajat avoimesti tukevat äärioikeistoa tai eivät kunnioita mielipiteen- tai sananvapautta. Siksi Euroopan pitää rakentaa oman turvallisuusarkkitehtuurinsa itsensä, ei Yhdysvaltojen varaan. Sen tulee rakentaa myös energiahuolto itsensä, eikä Venäjän ja Yhdysvaltojen varaan. Riippuvuuksien vähentäminen ei kuitenkaan onnistu ilman suunnanmuutosta harjoitetussa talouspolitiikassa. Ilman mahdollisuutta laajamittaisiin investointeihin energiasiirtymään ja -infrastruktuuriin, vaihtoehtoisiin lämmitysjärjestelmiin sekä liikenteen päästöttömyyteen, ei riippuvuuksien vähentäminen tule onnistumaan.
Li AnderssonEuroparlamentaarikko",news
"Elämme epävarmuuden keskellä. Euroopassa riehuu sota, äärioikeisto on päässyt maailmanpolitiikan keskiöön, ilmasto- ja luontokriisi kiihtyvät ja globaali talous horjuu. Samalla horjuvat myös demokratian perustukset, kun tieteen vapaus on hyökkäyksen alla.
Yhdysvalloissa Donald Trumpin valinta presidentiksi on iskenyt kovaa tiedeyhteisöön. Heti kautensa alussa hän on jäädyttänyt historiallisen määrän tutkimusrahoitusta. Olemme valitettavasti nähneet ennenkin, kuinka oikeistopoliitikot leikkaavat tieteen rahoitusta. Meillä Suomessakaan tutkimuskenttä ei ole säästynyt oikeistohallitusten leikkausvimmalta.
Mutta nyt elämme uutta aikaa, jossa tiedettä ei potkita enää vain budjeteissa. Vielä pelottavampaa kuin sekuinka paljonTrump tieteeltä leikkaa on se,mitenTrump leikkaukset tekee. Trump on alkanut ohjata sitä, mitä saa tutkia ja mitä ei.
Tieteen vapaus on yksi demokraattisen yhteiskunnan peruspilareista. Poliitikot eivät sanele mitä saa tutkia tai millaisia tutkimustuloksia saa tulla.
Mutta Trump on päättänyt ohjata tutkimusta ja korkeakouluja ideologisista lähtökohdista. Hänen tavoitteensa on “woken poistaminen”. Käytännössä esimerkiksi ilmastokriisiin tai erilaisiin vähemmistöihin liittyvä tutkimus ei saa enää valtion tutkimusrahoitusta. Myös eräät rasismin, sosiaalisen oikeudenmukaisuuden ja jopa rintasyövän tutkimukset ovat menettäneet rahoituksensa.
Suomessakin Orpon ja Purran oikeistohallitus teki uuden rimanalituksen, kun ensimmäistä kertaa Suomen historiassa hallitus esti strategisen tutkimuksen neuvoston esittämän teeman, jossa tutkimusaiheena olisi ollut maahanmuutto.
Tiede ei ole siis vain uhattuna, vaan se on aktiivisesti hyökkäyksen kohteena.
Samalla tutkimuksen merkitys näinä epävarmoina aikoina on kuitenkin tärkeämpi kuin koskaan. Korona oli yksi konkreettinen esimerkki yllättävästä kriisistä, jonka ratkaisemiseen tarvittiin tiedettä. Vielä kymmenen vuotta sitten koronavirustutkijoiden tutkimustulosten saatettiin ajatella olevan “pelkkää tiedettä tieteen vuoksi”. Aivan hetkessä nämä tutkimustulokset olivatkin ihmisten konkreettinen pelastus.
Emme voi tietää, mitä kaikkea tiedettä tulevaisuudessa tarvitsemme. Siksi tarvitsemme kattavan pohjan perustutkimusta, josta voimme tarvittaessa nopeasti ammentaa soveltavaan tutkimukseen yllättävien tilanteiden sattuessa kohdalle.
Näinä epävarmoina aikoina tutkimus luo toivoa.
Tiede on luonteeltaan hitaasti muovautuvaa, itseään korjaavaa ja tulevaisuutta rakentavaa. Tämän päivän tiede tulee ratkaisemaan huomispäivän kriisejä. Kun tulevaisuus tuntuu monella tapaa epävarmemmalta ja pelottavammalta kuin pitkiin aikoihin, minua rohkaisee se, että tiede on se työkalu, jonka avulla voimme ongelmat tunnistaa sekä ratkaista. Oli kyse sitten tulevaisuuden tauteja vastaan kehitettävistä rokotteista tai vähemmistöjen hyvinvoinnin lisäämisestä.
Siksi olinkin iloinen lukiessani, että Suomen Akatemia on päättänyt käyttää 50 miljoonaa euroa kansainvälisten tutkijoiden rekrytoimiseksi Suomeen. Käytännössä tämä tarjoaa Trumpin hylkäämille huippututkijoille mahdollisuutta siirtää tutkimuksensa Suomeen ja jatkaa tärkeää työtään. Vastaavanlaisia esimerkkejä vapaan tieteen puolustamiseksi on näkynyt muissakin EU-maissa.
Tutkimus ei ole pelkkä kuluerä. Se on investointi tulevaisuuteen – sellaiseen, jota emme vielä voi kuvitella, mutta jonka mahdollisuudet meidän on uskallettava rakentaa. Kun maailma ympärillämme myllertää, tiede voi tarjota sen, mitä Eurooppa kipeästi tarvitsee: perusteltua toivoa.",news
"”Tuemme Ukrainaa niin pitkään kuin on tarve.” Tämä lause on kuultu viimeisten kolmen vuoden aikana lukemattomia kertoja Euroopan valtionjohtajien ja poliitikkojen suusta. Silti yksi merkittävimmistä työkaluista Ukrainan tukemiseksi on jätetty käyttämättä.
EU:n alueella on jäädytettynä noin 250 miljardia euroa Venäjän valtion ja kansalaisten varoja, joista suurin osa sijaitsee belgialaisissa rahoituslaitoksissa.
Näitä varoja ei olla käytetty Ukrainan tukemiseksi pääosin oikeudellisten epävarmuuksien ja poliittisten erimielisyyksien vuoksi.
On varoitettu, että jäädytettyjen varojen käyttöönotto voisi horjuttaa euron asemaa. Tämä riski on kuitenkin monien asiantuntijoiden mukaan liioiteltu, ja meidän on punnittava taloudellista riskiä suhteessa suurempaan riskiin Ukrainan kohtalon ja Euroopan turvallisuuden osalta.
Ukrainan tilanne on kriittinen. Yhdysvaltojen päätös keskeyttää sotilaallinen, taloudellinen ja tiedustelutuki on heikentänyt Ukrainan neuvotteluasemaa merkittävästi. Jäädytettyjen varojen ohjaaminen Ukrainalle voisi parantaa maan asemaa huomattavasti. Sen avulla maa voisi myös välttyä taloudellisilta pakotteilta, kuten uuskolonialistiselta mineraalisopimukselta Yhdysvaltojen kanssa.
Tulitaukoehdotuksista huolimatta Ukraina tarvitsee kiireellisesti taloudellista tukea. Miksi EU epäröi etsiä vakavissaan ratkaisua Venäjältä jäädytetyistä varoista? Eikö Euroopan juristiarmeijasta löydy tekijöitä, jotka pyörittävät pykälät kohdilleen?
Tämän mittaluokan apu ei vain tukisi Ukrainaa, vaan lähettäisi maailmalle viestin: laittomilla sodilla on seurauksensa, EU seisoo arvojensa takana ja hyökkääjän rahat kohdennetaan vahingon kärsijän hyväksi.
EU:n tähän mennessä myöntämä Ukraina-tuki on ollut suuruusluokaltaan sama kuin jäädytetyt varat kokonaisuudessaan. Jos nämä varat otettaisiin käyttöön, se merkitsisi käytännössä koko tähänastisen tuen tuplaamista ilman, että lisärahoitusta etsittäisiin muista budjeteista.
Tein Euroopan komissiolle kirjallisen kysymyksen jäädytettyjen varojen käyttöönotosta. Kysyin konkreettisista toimenpiteistä jäädytettyjen varojen käyttöönotosta ja varojen siirtämisestä Ukrainalle. Jos komissio ei ole valmis ohjaamaan Venäjän jäädytettyjä varoja Ukrainalle, on mietittävä vastaavaa taloudellista tukea tarjoavia vaihtoehtoja. Onko meillä muita yhtä suuria keinoja auttaa, vai onko tämä ainoa realistinen vaihtoehto?
Jäädytettyjen varojen käyttö olisi taloudellisen tuen lisäksi Ukrainan tulevaisuuden rakentamista ja askel kohti maan EU-jäsenyyttä. Päätöksen vaikutus ulottuisi myös EU:n kansainväliseen asemaan. Se osoittaisi, että Eurooppa kykenee seisomaan omilla jaloillaan ja tukemaan liittolaisiaan riippumatta muiden suurvaltojen linjauksista.
Mikäli haluamme aidosti tukea Ukrainaa sen tiellä osaksi EU:ta, tarvitsemme määrätietoisia ratkaisuja. Välttelyn ja esteiden rakentamisen hinta voi olla huomattavasti suurempi kuin rohkeiden ratkaisujen.",news
"Vaikka varsinaiseksi vaalivoittajaksi miljardööristä ei olisikaan, hänellä voisi olla mahdollisuuksia vaikuttaa Yhdysvaltojen päätöksentekoon.
Miljardööri Elon Musk on ajautunut riitoihin Yhdysvaltain presidentti Donald Trumpin kanssa ja sen seurauksena suunnitellut oman puolueen perustamista.Kuva:Francis Chung / Politico
Elon Muskin Amerikka-pienpuolueen menestyminen USA:n politiikassa näyttää heikolta, tutkijat arvioivat.
Turun yliopiston professori Vesa Vares toteaa, että Muskilta puuttuu ideologia, organisaatio ja potentiaali.
Tutkijatohtori Oscar Winberg uskoo Muskin voivan vaikuttaa välivaaleissa uhkailulla, äänien viemisellä tai vaa’ankieliaseman saamisella kongressiin.
Tutkijat pitävät Muskin menestystä epätodennäköisenä, mutta eivät sulje pois yllätyksiä USA:n politiikassa.
Maailmanrikkaimman ihmisenElon MuskinAmerikka-pienpuolueen pärjääminen Yhdysvaltojen puoluekentällä ei näytä kovin hyvältä, tutkijat arvioivat.
Miljardöörin uhkailuperustaauusi ”kolmas puolue” perustuu joko taktisille tavoitteille, kostolle tai vain ymmärtämättömyydelle siitä, miten yhdysvaltalainen politiikka toimii, arvioi Turun yliopiston poliittisen historian professoriVesa Vares.
Ensinnäkään presidentinvaaleista Muskin itsensä on turha haaveilla, sillä hän ei ole syntyperäinen Yhdysvaltain kansalainen, mikä on vaatimuksena tehtävään.
Seuraavat vaalit ovat välivaalit, jotka järjestetään ensi vuonna. Niissä valitaan kongressin ala- ja ylähuone sekä lisäksi päättäjiä osavaltio- ja paikallistasolle.
VälivaaleissaMuskilla on kolme eritasoista käytännön tapaa vaikuttaa, erittelee Turun yliopiston tutkijatohtoriOscar Winberg.
Hän voi pyrkiä saamaan vaikutusvaltaa uhkailulla ennen kuin mitään vaaleja edes käydään. Musk voi vaatia republikaaneja ”ottamaan hänet tosissaan”, mutta vaatimuksen vaikuttavuudesta ei ole varmuutta, Winberg arvioi.
Toiseksi, mikäli Musk saisi puolueen käyntiin ja löytäisi sille vielä ehdokkaitakin, uusi puolue saattaisi viedä ääniä republikaaneilta ja siten vaikuttaa vaalitulokseen. Winbergin mukaan jo 3–5 prosentin äänisaalis Muskille voi keikauttaa demokraatit voittoon.
Kolmanneksi puolue voisi saada ehdokkaitaan läpi kongressiin, jossa he ajaisivat Muskin asiaa. Mikäli kongressiin valittaisiin riittävän monta ehdokasta, puolue voisi vaikuttaa siihen, mitä lakipaketteja menisi läpi. Tämän Winberg näkee hyvin kaukaisena mahdollisuutena.
Muskinstrategiassa, jos sellaista on olemassakaan, on kuitenkin lukuisia haasteita.
”Muskilla ei ole ideologiaa, ei organisaatiota, eikä potentiaalia – siltä pohjalta pärjääminen tuntuu mahdottomalta”, sanoo Vares.
Nykyinen presidenttiDonald Trumpon tullut valituksi presidentiks osin protestiehdokkaana, mutta hänen valinnastaan on kulunut vasta puoli vuotta, eikä äänestäjillä ole halua vaihtaa protestiehdokastaan uuteen.
Varsinkin, kun Muskin agenda on suurin piirtein sama kuin Trumpilla ja erot liittyvät lähinnä persoonaan.
Vareksen mukaan pelkällä rahalla ei voi saada koneistoa ja sellaista määrää ihmisiä, jolla voisi haastaa nykyjärjestelmää.
Vieläei ole varmuutta siitä, lähtisikö Musk itse puolueensa ehdokkaaksi vai toimisiko hän vain sen rahoittajana ja taustaäänenä.
Winbergin mukaan miljardööri saisi varmasti mukaan konsultteja ja kampanjapäälliköitä. On hyvin epävarmaa, mistä hän saisi hankittua puolueelleen ehdokkaita ja vieläpä hyviä sellaisia.
Rahalla voi saada näkyvyyttä ja mainosaikaa. Musk hallitsee X-somealustaa ja saa mielipiteensä läpi suurille joukoille. Hän voi laittaa satoja miljoonia dollareita kampanjoihin. Silläkään ei välttämättä ole riittävää vaikutusta, koska nykyään vaaleihin kerätään maassa niin suuria summia, Winberg arvioi.
Niin Winberg kuin Vares toteavat, ettei Musk ole riittävän suosittu vaan oikeastaan erittäin epäsuosittu: yli puolella yhdysvaltalaisista on hänestä negatiivinen näkemys, mikä ei ole hyvä lähtökohta laajalle kannatukselle.
”Trump on inhottu, mutta Musk on vielä inhotumpi. Jos ei äänestäisi Trumpia, niin vielä vähemmän äänestäisi Muskia”, Vares sanoo.
Kolmansilla puolueilla on ollut karismaattisia johtohahmoja, kutenRobert F. Kennedy Jr.taiBernie Sanders, jotka ovat onnistuneet haastamaan kaksipuoluejärjestelmää mutta eivät ole saaneet vaalivoittoa.
Yhdysvaltainpolitiikassa on kuitenkin tapahtunut viime aikoina asioita, joita ei olisi voinut aiemmin todeksi uskoa.
Siksi tutkijat eivät uskalla sanoa minkään olevan mahdotonta – valittiinhan Trumpkin presidentiksi vastoin kaikkia odotuksia.
Oikaisu 8.7. kello 5.51: Yhdysvaltain presidentin pitää olla syntyperäinen Yhdysvaltain kansalainen. Aiemmin tekstissä väitettiin, että pelkkä kansalaisuus riittää ja että Muskilla ei olisi Yhdysvaltain kansalaisuutta. Musk on Yhdysvaltain kansalainen, mutta hän on syntynyt Etelä-Afrikassa.",news
"Ukrainalaisten arvioiden mukaan jopa 80 prosenttia venäläisten lennokkien kriittisestä elektroniikasta on lähtöisin Kiinasta.
Kiinan presidentti Xi Jinping ja Venäjän presidentti Vladimir Putin tapasivat toukokuussa Moskovassa.Kuva:Kirill Kudryavtsev / AFP
Kiinan ulkoministeri Wang Yi kertoi, ettei Kiina voi hyväksyä Venäjän häviötä Ukrainan sodassa.
Kiina tukee Venäjän sotateollisuutta toimittamalla elektroniikkaa ja muita tuotteita pakotteista huolimatta.
Venäjällä ollaan kuitenkin huolissaan maan kasvavasta riippuvuudesta Kiinaan.
KiinanulkoministeriWang Yikertoi torstaina, että Kiina ei voi hyväksyä tilannetta, jossa Venäjä häviäisi hyökkäyssotansa Ukrainassa.
Ulkoministeri kertoi asiasta EU:n ulkosuhteiden- ja turvallisuuspolitiikan korkealle edustajalleKaja Kallaksellediplomaattien välisessä tapaamisessa.
Asiasta kertoiuutiskanava CNNviitaten paikalla olleeseen viranomaislähteeseen. Lähteen mukaan lausunnon taustalla on Kiinan oma etu: mikäli Venäjä häviäisi sodan, Yhdysvallat voisi kohdistaa täyden huomionsa Kiinaan.
Ulkoministerinlausunto on ristiriidassa Kiinan virallisen linjan kanssa. Kiina on julkisesti ilmoittanut olevansa Venäjän vuonna 2022 aloittamassa hyökkäyssodassa puolueeton.
Kiinan ulkoministeriön tiedottaja toisti lausunnon puolueettomuudesta myös perjantaina, kun tältä kysyttiin ministerin lausunnoista.
”Kiinan lähtökohta Ukrainan kriisiin on objektiivinen ja johdonmukainen, eli neuvottelut, tulitauko ja rauha. Pitkittynyt Ukrainan kriisi ei ole kenenkään intresseissä”, tiedottaja sanoi.
Todellisuuson ollut toisenlainen. Vuoden2022 alussa Kiinan johtajaXi Jinpingjulisti Kiinan ja Venäjän välille ”rajoittamattoman” kumppanuuden.
Maiden väliset taloudelliset suhteet ovat vain tiivistyneet sodan jatkuessa ja länsimaiden pakotteiden kiristyessä Venäjän ympärille.
Kiina on tärkeässä roolissa pakotteiden vaikutusten hillitsemisessä. Maasta tuodaan Venäjälle autoja ja muita kuluttajatuotteita. Niiden lisäksiVenäjälle virtaaKiinasta myös niin sanottuja kaksikäyttötuotteita, joita voidaan käyttää myös Venäjän sotateollisuudessa.
Brittiläinen The Economist -lehtikutsuikesäkuussa Kiinaa ”Venäjän sotakoneen tärkeimmäksi mahdollistajaksi”.
Venäjä onkin laajentanut sotateollisuuttaan massiivisesti erityisesti Kiinasta tuotavan elektroniikan avulla. Kiinalaiset tuotteet ovat korvanneet amerikkalaisen elektroniikan, jota salakuljetettiin aikaisemmin Venäjälle esimerkiksi Keski-Aasian kautta.
Samallaovat kiihtyneet myös sotatoimet. Perjantain vastaisena yönä Venäjä suoritti sodan suurimman ilmaiskun Ukrainaan. Se laukaisi yhdessä yössä 539 lennokkia ja 11 ohjusta Ukrainaa kohti.
Ainakin 23 ihmistä haavoittui. Kesäkuun aikana Kiovassa kuoli yli 40 ihmistä lennokki- ja ohjusiskuissa.
Ukrainalaisten viranomaistenmukaanjopa 80 prosenttia venäläisten lennokkien kriittisestä elektroniikasta on lähtöisin Kiinasta.
”He käyttävät peiteyrityksiä, vaihtavat nimiä ja tekevät kaikkensa välttääkseen pakotteita ja vientirajoitteiden piiriin joutumista”, Ukrainan ulkomaantiedustelupalvelun tiedottajaOleh AleksandrovkertoiPolitico-lehdelle kesäkuun alussa.
Ukrainan sisäinen turvallisuuspalvelujulkaisi perjantaina kuvan,jossa näytetään väitetyssä drooniromussa olevan kiinalaisen valmistajan leimat.
Kiina on itse kiistänyt kaikki väitteet lennokkien tai muiden asejärjestelmien osien toimittamisesta Venäjälle.
Suljettujenovien takana maiden suhde on silti hankala. Yhdysvaltalaisen The New York Times -lehden näkemässäVenäjän sisäisen turvallisuuspalvelun FSB:n dokumentissa ollaan huolissaan Kiinan tekemästä vakoilusta.
Kiinan pelätään keräävän tietoa Ukrainan sodasta sekä rekrytoivan venäläisiä viranomaisia, journalisteja ja liikemiehiä, jotka ovat lähellä Venäjän hallintoa.
Suomen PankinmukaanKiinasta on tullut ”korvaamaton” taloudellinen kumppani Venäjälle.
Venäläiset asiantuntijatpelkäävätkin, että Kiina pystyy tulevaisuudessa yhä vahvemmin sanelemaan Venäjälle sen Aasia-poliitikan suuntaa.",news
"Venäjän tutkintakomitea on aloittanut rikostutkinnan toimittaja Aleksandr Atasuntsevia vastaan. Hän on tehnyt töitä muun muassa HS:lle.
Aleksandr Atasuntsev Mikkelissä joulukuussa 2024
Venäjän tutkintakomitea on aloittanut rikostutkinnan toimittaja Aleksandr Atasuntsevia vastaan verosalaisuuden laittomasta hankkimisesta.
Epäily liittyy oletettavasti Atasuntsevin vuonna 2023 julkaisemaan artikkeliin pakotteiden alaisten tuotteiden päätymisestä Venäjälle.
Ulkomailla asuva Atasuntsev on tehnyt freelancetyötä Helsingin Sanomille ja kirjoittanut useita tutkivia juttuja.
Venäläinenriippumaton toimittajaAleksandr Atasuntsev30, on joutunut rikostutkinnan kohteeksi Venäjällä.
Häntä epäillään verosalaisuuksien paljastamisesta. Tutkinta on aloitettu Moskovassa Venäjän tutkintakomitean aloitteesta.
Asiastakertoiensimmäisenä 7. heinäkuuta venäläinen Telegram-kanavaOstorožno novosti.
Venäjän ulkopuolella asuva Atasuntsev vahvisti tiedon HS:lle, mutta kertoi itse saaneensa tietoa tutkinnastaan ainoastaan mediasta ja Moskovan tuomioistuimen tietokannasta. Hänellä ei ole viime vuosina ollut mitään suoraa yhteyttä Venäjän viranomaisiin.
Oletettavasti rikosoikeudellisen tutkinnan taustalla on Atasuntsevin vuonna 2023 oppositiolehtiVjorstkassailmestynytartikkeli. Juttu käsitteli sitä, miten pakotteiden alaisia tuotteita päätyy Venäjälle.
Tutkinnanmukaan Atasuntsev sai haltuunsa tietoja tulliasiakirjoista ja välitti ne ”määrittelemättömälle henkilöpiirille”. Vjorstkan artikkelissa korostettiin, että jutun teossa käytettiin suljettua venäläistä tullitilastodataa.
Vuonna 2023 Aleksandr Atasuntsev ilmestyi Venäjän sisäministeriön etsintälistalle, mutta hänet poistettiin sieltä myöhemmin tuntemattomasta syystä. Etsintäkuulutuksen perusteita ei tietokannassa kerrota.
Atasuntsevia vastaan nostettu rikossyytös voi Venäjän rikoslain mukaan johtaa kahdesta viiteen vuoteen vankeutta.
Tutkintakomitea haki Atasuntseville poissaolevana vangitsemista, mutta tuomioistuin hylkäsi hakemuksen. Venäläisten tuomioistuinten virallisentietokannanmukaan päätöksen yksityiskohtia ei saa julkaista.
”Tällä hetkellä tietoa on liian vähän. Seuraamme tilanteen kehitystä ja teemme sen jälkeen päätöksiä yhdessä asianajajani kanssa”, Atasuntsev sanoi HS:lle.
EnnenVenäjän laajamittaista hyökkäystä Ukrainaan Atasuntsev työskenteli venäläisessä uutistoimistossa RBC:ssa. Vuonna 2022 hän lähti Venäjältä ja asuu nyt yhdessä EU-maassa.
Hän on tutkivien toimittajienIstories-ryhmän jäsen ja julkaisee artikkeleita myös muissa Venäjän oppositiomedioissa. Viime vuoden lopusta lähtien Atasuntsev on tehnyt freelance-yhteistyötä Helsingin Sanomien kanssa. Hän on kirjoittanut HS:ään useita tutkivia juttuja.",news
"19-vuotias surffaaja vietti yön pienellä asumattomalla saarella yli kymmenen kilometrin päässä rannikolta.
Pelastajatlöysivät kadonneeksi aiemmin ilmoitetun australialaisen surffaajan autiosaarelta, kertovat uutistoimisto AFP ja brittilehtiThe Guardian.
19-vuotiassurffaaja oli lähtenyt keskiviikkona iltapäivällä surffaamaan rannalta Woolista. Wooli on australialainen rannikkokaupunki, joka sijaitsee 480 kilometriä Sydneystä pohjoiseen.
Kun surffaajaa ei kuulunut kotiin, huolestuneet perheenjäsenet ottivat yhteyttä viranomaisiin. Hänen pelättiin jo kadonneen merelle.
Poliisi käynnisti etsinnät maalla ja vedessä rannan lähistöllä. Surffaaja löydettiin kunnossa pieneltä asumattomalta saarelta katoamista seuraavana päivänä eli torstaina. Hän oli viettänyt yön saarella, joka sijaitsee noin 12 kilometrin päässä rannikosta.
Teinin isä kuvaili pelastautumistaaustraliaislehdelleihmeeksi. Hänen poikansa sai sairaalahoitoa.
Oikaisu 10.7. klo 16. Kaupungin nimi on Wooli, ei Wool.",news
"Saksa ilmoitti eilen, että Kiinan armeija häiritsi laserilla Punaisellamerellä lentänyttä saksalaiskonetta.
Kiinanmukaan Saksan väitteet saksalaiseen lentokoneeseen kohdistuneesta laserhäirinnästä ovat täysin ristiriidassa tosiasioiden kanssa. Asiaa kommentoi Kiinan ulkoministeriön tiedottajaMao Ning.
Saksan ulkoministeriöilmoitti eilen, että Kiinan armeija häiritsi laserilla Punaisellamerellä lentänyttä saksalaiskonetta.
Mao sanoo, että kiinalaisalukset suorittivat saattotehtäviä ja edistivät kansainvälisten laivaväylien turvallisuutta. Kiinan ulkoministeriön mukaan osapuolten tulisi omaksua pragmaattinen asenne, vahvistaa oikea-aikaista viestintää ja välttää väärinkäsityksiä ja virheellisiä laskelmia.
Saksakertoi häirityn koneen lentäneen osana EU:n Aspides-operaatiota, jonka tehtävä on suojella merenkulkua Punaisellamerellä.
Saksan mukaan saksalaiskone oli suorittamassa rutiinioperaatiota. Kone keskeytti operaation ja palasi tukikohtaan Djiboutiin.
Saksa kutsui Kiinan Berliinin-suurlähettilään puhutteluun tapauksesta. Kiinaa on viime vuosina syytetty useita kertoja lasereiden käytöstä vastaavissa tapauksissa.",news
"Pikaviestipalveluiden käyttäminen tiedustelijoiden värväämiseen vähentää tiedustelutoiminnan riskejä.
Israelin pääministeri Benjamin Netanjahu vieraili Weizmann-instituutissa Iranin iskettyä sinne. Instituutti oli yksi paikoista, joita Iranin värväämät israelilaiset tiedustelivat.Kuva:Jack Guez / Reuters
Iran on värväännyt israelilaisia vakoojiksi tekstiviestien ja Telegram-palvelun avulla, kertoo brittilehti The Guardian.
Yli 30 israelilaista on syytettynä yhteistyöstä Iranin tiedustelupalveluiden kanssa, ja yksi on jo tuomittu.
Värvätyt suorittivat aluksi pieniä tehtäviä, mutta myöhemmin ottivat kuvia tärkeistä kohteista kuten sotilastukikohdista.
Iran käyttää samankaltaisia keinoja kuin Venäjä on käyttänyt länsimaissa ja Ukrainassa värväämiseen.
Iran on puolestaan teloittanut 6 ja pidättänyt satoja Israelille vakoilusta.
Israelon paljastanut laajan verkoston omia kansalaisiaan, jotka tekevät yhteistyötä Iranin tiedustelupalveluiden kanssa,kertoobrittilehti The Guardian.
Se pohjaa uutisointinsa israelilaisiin oikeusasiakirjoihin.
Yli30 israelilaista on syytettynä Iranin auttamisesta. Tähän mennessä yksi on saanut tuomion.
Iranlähestyi potentiaalisia yhteyshenkilöitä usein tuntemattomalta lähettäjältä saapuneella tekstiviestillä.
Ainakin yhdessä viestissä lähettäjä kertoo olevansa ”uutistoimisto”, joka kertoi olevansa valmis ostamaan viestin vastaanottajalta tietoa käynnissä olevasta sodasta.
Toisessa viestissä vastaanottajaa, palestiinalaista Israelin kansalaista, lähestyttiin ideologisemmalla otteella. Siinä sanottiin vapaan Jerusalemin yhdistävän muslimeja ja pyydettiin suoraan vastaanottajaa lähettämään tietoa sodasta.
Tekstiviesteissä oli linkki Telegram-pikaviestisovellukseen, jossa vastaanottajia odotti uusi keskustelu. Siinä heille tarjottiin rahaa pienistä ja yksinkertaisen tuntuisista tehtävistä. Halukkaita yhteyshenkilöitä kehotettiin perustamaan tili Paypal-verkkomaksupalveluun sekä tili kryptovaluuttojen vastaanottamista varten.
Sen jälkeen heille annettiin Telegramin välityksellä tehtäviä, kuten lentolehtisten jakamista, julisteiden ripustamista seinille sekä Israelin pääministeriäBenjamin Netanjahuasolvaavien graffitien maalaamista.
Tehtävätmuuttuivat pikkuhiljaa suoremmaksi tiedustelutoiminnaksi. Epäillyt kävivät esimerkiksi ottamassa kuvia tärkeistä laitoksista. Yksi epäilty oli rekrytoinut perheensä mukaan ottamaan kuvia Haifan satamasta, Nevatimin lentotukikohdasta, Israelin sotilastiedustelun päämajasta sekä Rautakupoli-ohjuspuolustusjärjestelmistä.
Iran iski Haifaan kesäkuussa Israelin ja Iranin välisen sodan aikana, kun taas Nevatimiin iskettiin viime vuoden lokakuussa.
Erästä epäiltyä pyydettiin myös ottamaan kuvia israelilaisen ydintutkijan kodista. Israelilainen Weizmann-instituutti oli muutenkin Iranin tiedustelun kiinnostuksen kohteena. Myös sinne iskettiin ohjuksilla kesäkuussa.
Iranvaikuttaa käyttävän samantyyppisiä keinoja, joita Venäjä on käyttänyt länsimaissa ja Ukrainassa.
Venäjä on käyttänyt onnistuneesti Telegram-viestipalvelua ja muita älypuhelin­sovelluksia rekrytoidakseen länsimaiden asukkaita ”keikkatyöläisiksi” tiedustelu- ja sabotaasitoimiin. HSuutisoiaiheesta lokakuussa jakesäkuun lopussa.
Telegramin kautta organisoitu tiedustelutoiminta vähentää merkittävästi riskejä sitä organisoivalle taholle.
Tiedustelua ja sabotaasia tekevillä henkilöillä ei välttämättä ole selkeitä yhteyksiä toimeksiantajaansa tai toisiinsa. Se tarkoittaa, että toimintaa vastaan puolustautuvien tiedustelupalvelujen on vaikeampi saada toiminnasta ennakkovaroitusta.
Sen sijaan riskit realisoituvat alihankkijoille, jotka eivät edes välttämättä tiedä vakoilevansa vieraan valtion laskuun.
IsraeLinvakoiluverkosto Iranissa vaikuttaa puolestaan olleen ainakin osinperinteisempi.
Vuosia jatkunut soluttautuminen tuotti tulosta kesäkuisen sodan aikana, kun Israelin yllätyshyökkäys tappoi useita iranilaiskomentajia ja tutkijoita.
Maahan salakuljetetuilla drooneilla puolestaan iskettiin Iranin ilmapuolustus­järjestelmien kimppuun siten, että Israelin ilmavoimat pystyi pian operoimaan Iranin taivailla ilman merkittävää vastustusta.
Israel saattoi kuitenkin itsekin rekrytoida merkittäviä määriä Iranin kansalaisia avukseen. Iran onsodan päättymiseen jälkeenteloittanut ainakin kuusi ihmistä tuomittuna Israelille vakoilusta ja pidättänyt satoja.",news
"Epsteinin kuolemasta on liikkunut salaliittoteorioita, mutta niihin viittaavia todisteita ei ole löytynyt.
Donald Trump (vas.), puoliso Melania Kanuss (myöhemmin Trump), Jeffrey Esptein ja puoliso Ghislaine Maxwell kuvattuna Floridan Mar-a-Lago -klubilla vuonna 2000.Kuva:Davidoff Studios/Getty Images
Yhdysvaltain oikeusministeriö ja FBI eivät ole löytäneet todisteita Jeffrey Epsteiniin liittyvistä salaliittoteorioista.
Epstein oli seksuaalirikoksista epäilty liikemies, joka kuoli vankilassa vuonna 2019 ennen oikeudenkäyntiään.
Teorioiden mukaan Epstein olisi murhattu arvovaltaisten kontaktiensa takia, mutta kuolinsyyksi todettiin itsemurha.
Yhdysvaltainoikeusministeriö ja liittovaltion poliisi (FBI) ei ole löytänyt todisteita liikemiesJeffrey Epsteiniinliittyvistä salaliittoteorioista.
Asia käy ilmi ministeriön ja FBI:n yhteisestä muistiosta, jonka yhdysvaltalainen uutismedia Axioskertoosaaneen haltuunsa.
Epstein oli seksuaalirikoksista epäilty liikemies, joka kuoli vankilassa ennen oikeudenkäyntiään vuonna 2019. Tuolloin kuolinsyyksi todettiin itsemurha, mutta julkisessa keskustelussa asia kyseenalaistettiin ja hänen kuolemastaan liikkui salaliittoteorioita.
Yleisin teoria on, että Esptein murhattiin, sillä hänen uskottiin paljastavan väitetysti pyörittämänsä seksiringin asiakkaita. Asiakkaiden joukkoon uskottiin kuuluvan vaikutusvaltaisia ihmisiä, kuten presidentitDonald TrumpjaBill Clintonsekä Britannian prinssiAndrew.
Epsteininuskottiin pitävän asiakkaistaan listaa. Oikeusministeriö on jo aiemmin julkistanut hänenlentokoneidensa lentolokitietoja sekä osoitekirjan.
Todisteita murhasta ja asiakaslistasta ei kuitenkaan ole, muistiossa todetaan. Kyseessä on ensimmäinen kerta, kun presidentti Trumpin hallinto ottaa kantaa teorioita vastaan.
Jopa FBI:n johtohahmot kyseenalaistivat Epsteinin kuolinsyyn ennen kuin he aloittivat tehtävissään Trumpin nimittäminä.
Axiosin mukaan ministeriö aikoo julkaista videon, jossa näkyy, ettei kukaan mennyt Epsteinin kuolinyönä siihen osaan vankilaa, jossa häntä pidettiin.
Muistiossa sanotaan, että Epsteinin tapauksessa ei aiota syyttää ketään uusia henkilöitä. Epsteinin kumppaniGhislaine Maxwelltuomittiin 20 vuoden vankeuteen seksuaalirikoksista vuonna 2022.
Teknologiayrittäjäja Trumpin entinen liittolainenElon Muskväitti hiljattain viestipalvelu X:ssä,että Trumpista olisi tietoja Epsteinia koskevassa tutkinta-aineistossa ja että aineisto oli sen takia osin salattua.
Musk kuitenkin perääntyi pian väitteistään ja poisti X-julkaisunsa.
”Vanhoja uutisia, joista on puhuttu vuosia”, Trump kommentoi NBC Newsille Epstein-väitettä.
”Epsteinin lakimieskin on sanonut, ettei minulla ole sen asian kanssa mitään tekemistä. Tämä on vanha uutinen.”",news
"Palohälytys annettiin koneen ollessa vielä kiitoradalla. 18 loukkaantui lievästi evakuoinnin yhteydessä.
Ryanairinlentokone jouduttiin evakuoimaan palohälytyksen vuoksi Mallorcan lentokentällä, uutisoivat muun muassaEuronews, espanjalaismediaEl Paísjabrittilehti The Sun.
Palohälytys annettiin hieman puolenyön jälkeen Palman lentokentän kiitoradalla, kun lentokone oli lähdössä lentoon.
Matkustajat evakuoitiin hätäpoistumiskäyntien kautta, jonka yhteydessä 18 ihmistä loukkaantui lievästi. Kuusi vietiin sairaalahoitoon.
Kyseessä oli väärä hälytys, eikä tulipaloa ollut.
Matkustajien keskuudessa vallitsi paniikki, silminnäkijät kuvailivat Euronewsille. Ihmisiä evakuoitiin siipien yläpuolella sijaitsevien hätäuloskäyntien kautta. Osa matkustajista loukkaantui hypätessään pitkän matkan siiveltä kiitoradalle.
The Sunin julkaisemissa kuvissa näkyy, kuinka ihmiset pyrkivät poistumaan koneesta siiven kautta.
Kyseessä oliAirlive.net-sivuston mukaan Boeing 737 -lentokone, joka oli palaamassa Manchesteriin.",news
"Nykyinen dalai-lama on järjestyksessä 14:s. Seuraaja tulee hänen mukaansa Kiinan ulkopuolelta.
Tiibetin hengellinen johtaja dalai-lama osallistui perjantaina pitkän iän rukousseremoniaan Tsuglakhangin temppelissä Dharamshalassa.Kuva:Niharika Kulkarni / AFP
Tiibetinbuddhalaisten hengellinen johtaja dalai-lama eliTenzin Gyatsotäyttää tänään 90 vuotta. Hän pakeni Tiibetistä kiinalaisjoukkoja vuonna 1959 ja on elänyt maanpaossa siitä saakka.
Dalai-lamasta on tullut maailmalla tunnettu rauhan, myötätunnon ja väkivallattomuuden puolestapuhuja. Hänelle myönnettiin Nobelin rauhanpalkinto vuonna 1989.
Dalai-lama vahvisti hiljattain, että yli 600 vuotta vanha tiibetiläinen hengellisen johtajuuden perinne jatkuu myös hänen jälkeensä. Hänen mukaansa seuraava dalai-lama tulee Kiinan ulkopuolelta.
Nykyineneli 14. dalai-lama syntyi Tiibetissä 6. heinäkuuta vuonna 1935. Kaksivuotiaan elämä muuttui peruuttamattomasti vuonna 1937, kun pari vuotta aiemmin kuolleen dalai-laman seuraajan etsijät vakuuttuivat löytäneensä hengellisen johtajan uuden inkarnaation.
Valinnan aikaan Tiibet oli käytännössä itsenäinen maa. Kiina valloitti sen 1950-luvun alussa ja dalai-lama pakeni vuosikymmenen lopulla kansannousun kukistaneita kiinalaisjoukkoja Himalajan vuoriston yli Intiaan.
Kiinan ”sudeksi munkin kaavussa” kutsuma dalai-lama otettiin Intiassa avosylin vastaan, ja hän perusti maanpakolaishallituksensa Dharamsalaan. Itsenäisyyden sijaan dalai-lama on vaatinut 1980-luvulta alkaen Tiibetille enemmän itsehallintoa, mutta Kiina pitää häntä yhä separatistina.
Vuonna 2011 dalai-lama väistyi asemastaan poliittisena johtajana ja luovutti Tiibetin pakolaishallituksen demokraattisesti valitulle johtajalle.",news
"McMahon muistetaan muun muassa roolistaan Marvelin Tohtori Doomina.
Julian McMahon tammikuussa 2016.Kuva:Danny Moloshok / Reuters
Australialais-amerikkalainen näyttelijä Julian McMahon on kuollut syöpään 56-vuotiaana Clearwaterissa Floridassa.
McMahon tunnetaan rooleistaan televisiosarjoissa Siskoni on noita ja Muodon vuoksi sekä Marvelin Fantastic Four -elokuvista.
Hän oli Australian entisen pääministerin Sir William McMahonin poika eikä ollut kertonut julkisuuteen sairaudestaan.
Australialais-amerikkalainen näyttelijäJulian McMahonon kuollut syöpään 56-vuotiaana. Asiasta kertoiDeadline-lehdelleMcMahonin vaimoKelly McMahon.
Australian Sydneyssä syntynyt näyttelijä tunnetaan rooleistaanSiskoni on noitajaMuodon vuoksi-televisiosarjoista, joissa hän näytteli puolidemoni Cole Turneria ja tohtori Christian Troytä.
Hän esiintyi myös Marvelin 2000-luvulla tehdyissäFantastic Four-elokuvissa sankarien arkkivihollisena Tohtori Victor Von Doomina.
McMahon kuoli Floridassa Tampan kaupungin lähellä sijaitsevassa Clearwaterissa. Hän ei ollut kertonut julkisuuteen sairastavansa syöpää.
Hän oli Australian entisen pääministerin SirWilliam McMahoninpoika.",news
"Lautta upposi myöhään keskiviikkona paikallista aikaa Balinsalmella.
Pelastajat etsivät lauttaturman uhreja perjantaina.Kuva:Dicky Bisinglasi / AFP
Kaakkois-AasiassaIndonesiassa keskiviikkona tapahtuneen lauttaturman uhriluku on noussut ainakin kuuteen. Yhden uhreista kerrotaan olleen kolmevuotias poika. Lisäksi ainakin 30 ihmistä on edelleen kateissa onnettomuuden jäljiltä.
Pelastustyöntekijät kertoivat perjantaina laajentavansa kateissa olevien etsintöjä, joita tehtiin sekä merellä että ilmasta käsin. Etsintöjä tehtiin myös Jaavan ja Balin saarien rannoilla.
Perjantaina etsinnöissä oli mukana yli 300 pelastajaa. Pelastustöitä ovat haitanneet huono sää ja voimakkaat tuulet.
Lauttaupposi myöhään keskiviikkona paikallista aikaa Balinsalmella, joka erottaa suositun Balin lomasaaren sen länsipuolella sijaitsevasta Jaavan saaresta. Lautta oli taittamassa viiden kilometrin pituista matkaa. Se upposi 25 minuuttia satamasta lähtemisen jälkeen huonon sään vuoksi.
Matkustajaluettelon mukaan lautalla oli onnettomuushetkellä ainakin 65 ihmistä.",news
"Iranin presidentti Masoud Pezeshkian ei täsmentänyt, tapahtuiko pommitus Israelin ja Iranin viimekuisen sodan aikana.
Kuva:Iranin presidentin kanslia / AFP
IraninpresidenttiMasoud Pezeshkiansanoi maanantaina Israelin yrittäneen murhata hänet. Hän kertoi asiasta yhdysvaltalaisen mediapersoonanTucker Carlsoninhaastattelussa.
Pezeshkian sanoi olleensa tapaamisessa, kun Israel alkoi pommittaa aluetta, jossa tapaaminen järjestettiin. Hän ei täsmentänyt, tapahtuiko pommitus Israelin ja Iranin viimekuisen 12 päivän sodan aikana, mutta oletettavasti viittasi siihen.
Israelin pommituksissa 13. kesäkuuta kuoli lukuisia Iranin armeijan korkea-arvoisia upseereita ja tärkeitä ydintutkijoita. Kaikkiaan Israelin iskuissa kerrottiin kuolleen yli 900 ihmistä.
Pezeshkianin mukaan Iran olisi valmis jatkamaan neuvotteluja ydinohjelmastaan Yhdysvaltojen kanssa, mutta ensin Yhdysvaltojen pitää todistaa olevansa luotettava neuvottelukumppani.
”Jos jatkaisimme neuvotteluja, mistä tietäisimme varmasti, ettei Israelille anneta taas lupaa hyökätä meitä vastaan kesken keskusteluiden?” Pezeshkian kysyy.",news
"Lautta upposi Balinsalmella Indonesiassa keskiviikkoiltana, neljä ihmistä on kuollut ja kymmeniä on kateissa.
Pelastajat etsivät kadonneita matkustajia lähellä Balia keskiviikon ja torstain välisenä yönä.Kuva:Agung Kuncahya B / ZUMA
Kaakkois-AasiassaIndonesiassa ainakin neljä ihmistä on kuollut sen jälkeen, kun lautta upposi lähellä turistien suosimaa Balin saarta.
Asiasta kertovat paikalliset pelastusviranomaiset, joiden mukaan päälle 30 ihmistä on saatu pelastettua ennen aamukymmentä Suomen aikaa.
Kymmeniä ihmisiä on tiettävästi yhä kateissa. Matkustajaluettelon mukaan lautalla oli onnettomuushetkellä 53 matkustajaa ja 12 henkilöstön jäsentä. Pelastajat arvioivat kuitenkin yhä, oliko aluksella mahdollisesti ilmoitettua enemmän väkeä.
Lautta upposi myöhään keskiviikkona paikallista aikaa Balinsalmella, joka erottaa suositun lomasaaren sen länsipuolella sijaitsevasta Jaavan saaresta. Pelastusjärjestön mukaan alus oli uponnut vain noin 25 minuuttia ankkurin noston jälkeen.
Vesiliikenneonnettomuudet ovat yleisiä Indonesiassa muun muassa löyhien turvallisuusstandardien vuoksi. Indonesia on saaristovaltio, joka koostuu noin 17 000 saaresta.",news
"Kohun keskiössä oleva maahanmuuttoministeri Johan Forssell on tunnettu vanhempien vastuun peräänkuuluttamisesta jengirikollisuuden kitkemiseksi.
Johan Forssell kuvattuna lehdistötilaisuudessa, jossa esiteltiin selvitystä kansalaisuuden peruuttamisesta.Kuva:Anders Wiklund / TT
Ruotsin maahanmuuttoministeri Johan Forssellin 16-vuotias poika on yhdistetty äärioikeistolaiseen toimintaan.
Forssell sanoi TV4:lle, ettei tiennyt poikansa toiminnasta ja on shokissa ja kauhuissaan.
Vasemmistopuolueet vaativat Forssellia kuultavaksi valiokuntaan ja syyttävät häntä kaksoisstandardeista.
Pääministeri tukee Forssellia.
Forssell on pysytellyt paljolti itse poissa mediasta.
RuotsinmaahanmuuttoministeriJohan Forssellon Ruotsin kesän kovimman poliittisen kohun silmässä.
Hänen 16-vuotiaan poikansa on paljastettu liittyneen väkivaltaista vastarintaa valmistelevaan äärioikeistolaiseen verkostoon nimeltä Aktivklubb Sverige ja rekrytoineen muita nuoria valkoista ylivaltaa ajavaan toimintaan. Pojan on myös todettu pitäneen yhteyttä uusnatsiryhmä Pohjoismaiseen vastarintaliikkeeseen.
Heinäkuun ensimmäisenä päivänä tutkivaa journalismia tuottava ruotsalainen antirasistinen säätiöExpojulkaisi artikkelin, jonka mukaan nimeltä mainitsemattoman ruotsalaisministerin läheinen on aktiivinen äärioikeistolaisessa toiminnassa. Expo seurasi läheisen toimintaa noin vuoden ajan muun muassa sosiaalisessa mediassa.
Expon mukaan ministeri ei halunnut vastata heidän kysymyksiinsä.
Vastapäiviä myöhemmin kävi ilmi, että kyseinen ministeri on Ruotsin maltillista kokoomusta edustava Forssell ja että läheinen on hänen poikansa. Pojan nimeä ei ole kerrottu julkisuuteen.
Torstaina Forssell kommentoi asiaa julkisestiTV4:nNyhetsmorgon-ohjelmassa. Hän sanoi, ettei tiennyt poikansa toiminnasta.
”Isänä ja vanhempana olen shokissa ja kauhuissani”, Forssell sanoi.
”Kotona on syvästi katuva 15-vuotias, joka on juuri täyttänyt 16. [Äärioikeistolainen] toiminta on ohi, mutta meidän keskustelumme tietysti jatkuvat.”
Forrsellon tunnettu siitä, että hän on vaatinut kovempia otteita esimerkiksi Ruotsin jengirikollisuuden hillitsemiseen ja maahanmuuttajien tekemiin rikoksiin. Hän on muun muassa tukenut rikosvastuun ikärajan alentamista viidestätoista vuodesta neljääntoista.
Hän on myös toistuvasti korostanut vanhempien vastuuta erityisesti nuorten osallistumisesta jengiväkivaltaan.
”Miksi vasemmistopuolueet eivät koskaan nosta esiin vanhempien vastuuta rikollisuutta ehkäisevänä toimenpiteenä?” Forssell kysyiX:ssähelmikuussa 2022.
Nytvasemmistopuolueen kansanedustajaTony Haddouon syyttänyt Forssellia kaksoisstandardeista muun muassa ruotsalaismediaAftonbladetissa. Haddou on väitellyt ministerin kanssa useaan otteeseen maahanmuuttajien karkottamisesta huonon käytöksen vuoksi.
Haddoun mukaan, jos ministerin poika olisi maahanmuuttaja, hän olisi vastaavan lainsäädännön alaisena ”joutunut vaikeuksiin huonon käytöksen vuoksi”.
Vasemmisto on vaatinut Forssellia kuultavaksi sosiaaliturva­valiokuntaan. Sosiaalidemokraatit ja vihreät ovat tukeneet vasemmiston aloitetta. Haddoun mukaan puolue ei sulje pois myöskään ilmoituksen tekemistä perustuslaki­valiokunnalle.
Haddou toivoo, että kuulusteluja voidaan pitää heti eduskunnan kesätauon jälkeen.
Ruotsin pääministeriUlf Kristerssenja energiaministeriEbba Buchovat kertoneet Ruotsin yleisradioyhtiö SVT:lle, että Forssell nauttii heidän luottamustaan.
Medianon ollut vaikeaa saada hallitukselta tietoa asiasta.
SVT:n mukaan ruotsalaismedia Västerbottens-Kuriren oli ensimmäinen, joka julkaisi Forssellin nimen. Julkaisun jälkeen Maltillisen kokoomuspuolueen varapuoluesihteeriMartin Borgspuhutteli lehden päätoimittajaa julkaisupäätöksestä.
TV4:n päätoimittaja on myös kritisoinut hallitusta median kontrolloimis­yrityksestä. Päätoimittajan mukaan Ruotsin oikeusministeriGunnar Strömmerinlehdistösihteeri otti häneen yhteyttä ja kyseenalaisti, miksi TV4 ei ollut maininnut, että kohun keskellä olevan ministerin sukulainen oli alaikäinen.
Myös siviilipuolustusministeriCarl Oskar Bohlinon kritisoinut mediaa Forssellin nimen julkaisemisesta. Hänen mukaansa lapsi ei ole julkinen henkilö, vaikka hänen isänsä on.
Forssell kommentoi mediahiljaisuuttaan TV4:lle:
”Tässä ei ole ollut kyse minun suojelemisestani poliitikkona, tässä on kyse alaikäisen suojelemisesta.”",news
"Trumpin hallinto on ottanut kovan linjan antisemitismiä vastaan.
Yhdysvaltain presidentti Donald Trump tanssii Iowassa järjestetyn tapahtuman jälkeen.Kuva:Daniel Torok/White House / ZUMA
Yhdysvaltain presidentti Donald Trump käytti antisemitististä termiä 'Shylock' puheessaan Iowassa.
Trump kertoi, ettei tiennyt termin olevan loukkaava. Termi viittaa juutalaiseen rahanlainaajaan Shakespearen näytelmässä.
Termiä käytettiin aikaisemmin yleisesti, mutta sen käyttö on vähentynyt merkittävästi viime vuosikymmeninä.
Trumpin hallinto on tehnyt antisemitismin vastustamisesta yhden politiikkansa prioriteeteista.
YhdysvaltainpresidenttiDonald Trumpkäytti torstaina antisemitististä termiä puhuessaan ”isosta kauniista laistaan” Des Moinesissa Iowassa,kertoouutistoimisto AFP.
Luetellessaan nyt jo hyväksytyn lakiesityksen sisältöä ja sen vaikutuksia maanviljelijöiden elämään Trump käytti termiä ”Shylock”, jota pidetään erityisesti juutalaisiin rahanlainaajiin viittaavana rasistisena ilmaisuna.
”Ei kuolinveroa, ei kiinteistöveroa, ei tarvitse mennä pankkiin ja lainata, joissain tapauksissa, hyvältä pankkiirilta, ja joissain tapauksissa, Shylockeilta ja pahoilta ihmisiltä”, Trump sanoi.
Antisemitismiä vastustavat järjestöt kritisoivat presidenttiä välittömästi puheen jälkeen.
Trump kertoi toimittajille, että hän ei tiennyt termin olevan antisemitistinen.
Puhekieleentermi ”Shylock” on tullut William Shakespearen näytelmästä Venetsian Kauppias. Näytelmän antagonistina toimii Shylock-niminen juutalainen, joka lainaa näytelmän kristitylle Antoniolle 3000 dukaattia ilman korkoa
Antonio ei kykenekään maksamaan lainaansa takaisin ja Shylock vaatii takaisinmaksuna puoli kiloa Antonion lihaa, kuten tämä oli aikaisemmin luvannut.
Näytelmän lopussa Shylock menettää puolet omaisuudestaan ja hänet pakotetaan kääntymään kristinuskoon.
Shylockin hahmon luonteenpiirteet ovat rasistisia stereotypioita nekin. Rahanlainaaja esitetään näytelmässä kostonhimoisena ja ahneena.
The Time-lehden vuonna 2014 julkaisemanartikkelin mukaantermin käyttö on vähentynyt 1970-luvun jälkeen. Lehden arkistoista ei löytynyt vuoden 1977 jälkeen ainuttakaan artikkelia, jossa ”Shylock” ei olisi viitannut Venetsian Kauppiaassa esiintyvään roolihahmoon.
Mitä kauemmas lehden historiassa mennään, sitä useammin termi esiintyy. Lehden mukaan 1950-luvulle asti Yhdysvaltain hallintoa kutsuttiin usein ”setä Shylock”-nimellä, kun sen koettiin pihistelevän julkisia rahoja.
Termiä pidettiin kuitenkin antisemitistisenä jo 1960-luvulla. Esimerkiksi New Yorkin rabbit vastustivat Venetsian kauppiaan esittämistä televisiossa näytelmän antisemitismin vuoksi ja termi nähtiin rasistisena jo ennen tätä.
PresidenttiTrumpin hallinto on tehnyt antisemitismin vastustamisesta yhden politiikkansa prioriteeteista. Hallinto onmuun muassalinjannut, että antisemitistinen toiminta voi johtaa maahanmuuttajien pysyvien oleskelulupahakemusten epäämiseen.
Hallinto onmyös syyttänytHarvardin yliopistoa antisemitismin tukemisesta.
Kriitikoidenmukaanhallinto käyttää ”antisemitismiä” Israel-kriitikoiden vaimentamiseen.
Toukokuussa julkaistunkyselytutkimuksen mukaan64 prosenttia juutalais-amerikkalaisista äänestäjistä on tyytymätön hallinnon antisemitismin vastaisiin toimiin.
Kyseessäei ole ensimmäinen kerta, kun Valkoisesta talosta on jouduttu kommentoimaan termin ”Shylock” käyttöä.
Vuonna 2014 silloinen varapresidenttiJoe Bidenjoutui myös kritiikin kohteeksikäytettyään termiä.",news
"Hamas kuitenkin vaatii vakuuksia siitä, ettei Israel jatka hyökkäystään panttivankien vapautuksen jälkeen.
ÄärijärjestöHamas on valmis aloittamaan välittömästi neuvottelut aselepoehdotuksesta, joka tähtää taisteluiden päättämiseen Gazassa. Järjestö kertoi asiasta lausunnossa perjantaina.
Hamas toimitti uutistoimisto Reutersin mukaan neuvottelijoille vastauksensa Gazan aselepoehdotukseen. Järjestö kuvailee vastaustaan myönteiseksi.
Hamasin liittolaisjärjestö Islamilainen jihad sanoo, että se tukee aseleponeuvotteluja. Järjestö kuitenkin vaatii vakuuksia siitä, ettei Israel jatka hyökkäystään sen jälkeen, kun Gazassa olevat panttivangit on vapautettu.
Uusi sopimusluonnos perustuu Yhdysvaltain Lähi-idän erityislähettiläänSteve Witkoffinlaatimiin raameihin.
IsraelilaislehtiHaaretzinmukaan qatarilaismedia al-Araby kertoo, että Hamas on hyväksynyt ehdotuksen tärkeimmät kohdat, mutta on pyytänyt pieniä muutoksia asiakirjan sanamuotoihin.
YhdysvaltainpresidenttiDonald Trumphoputti tällä viikolla Hamasia hyväksymään sopimuksen. Trump sanoi, että ""parempaa diiliä ei ole tulossa"". Trump sanoi Israelin jo hyväksyneen luonnoksen.
Haaretzin mukaan Israelin strategisten asioiden ministeriRon Dermerhyväksyi ehdotuksen aiemmin tällä viikolla Washingtonin-vierailunsa yhteydessä.
Neuvotteluihin perehtynyt palestiinalaislähde kertoi uutistoimisto AFP:lle aiemmin tällä viikolla, että uusimpiin ehdotuksiin sisältyy 60 päivän aselepo, jonka aikana Hamas vapauttaisi puolet Gazassa olevista vielä elossa olevista panttivangeista. Vastineeksi Israel vapauttaisi useita palestiinalaisvankeja.
Haaretzin käsiinsä saaman sopimusluonnoksen mukaan aselevon ensimmäisenä päivänä Gazasta vapautettaisiin kahdeksan panttivankia ja aselevon 50. päivänä vielä kaksi panttivankia.
Gazanterveysministeriön mukaan Israel on surmannut lähes 21 kuukauden aikana noin 57 300 ihmistä Gazassa. YK pitää uhrilukuja luotettavina.
Israel alkoi moukaroida Gazaa sen jälkeen, kun Gazan aluetta hallitseva Hamas ja muut palestiinalaiset äärijärjestöt tekivät iskun Israelin puolelle 7. lokakuutta vuonna 2023. Israelin mukaan hyökkäyksessä sai surmansa päälle 1 200 ihmistä ja noin 250 ihmistä otettiin panttivangiksi Gazaan. Gazassa on tiettävästi vielä viitisenkymmentä panttivankia, joista vajaat 30 on Israelin mukaan kuollut.
YK:n erityiskomitea on arvioinut, että Israelin sodankäynnin menetelmät Gazassa täyttävät kansanmurhan tunnusmerkit.",news
"Trump kaavailee kuparille 50 prosentin tuontitulleja. Lääkkeiden tullimaksut saattavat puolestaan kohota jopa 200 prosenttiin.
Yhdysvaltain presidentti Donald Trump tiistaina 8. heinäkuuta.Kuva:Aaron Schwartz - Pool via CNP / ZUMA
YhdysvaltainpresidenttiDonald Trumpsuunnittelee kuparille 50 prosentin tuontitullia. Lääkkeiden tullimaksu taas saattaa nousta jatkossa jopa 200 prosenttiin.
Trump kertoi asiasta kabinettinsa kokouksen yhteydessä tiistaina.
Hänen mukaansa kuparin tuontitulli on asialistalla ensimmäisenä ja hän antoi ymmärtää, että asiaa käsiteltäisiin jo tiistaina paikallista aikaa.
Lääkkeiden tullimaksuista taas olisi Trumpin mukaan tulossa ilmoitus hieman myöhemmin, eivätkä ne astuisi voimaan vielä ainakaan vuoteen. Hän sanoi haluavansa antaa lääkkeiden valmistajille aikaa siirtää toimintonsa Yhdysvaltoihin ennen tullien voimaantuloa.
Sen lisäksi, että Yhdysvallat on tänä vuonna asettanut lähes kaikille kauppakumppaneilleen 10 prosentin tuontitullit ja uhkaillut osaa suuremmillakin, se on asettanut erillisiä tulleja teräkselle, alumiinille ja autoille. Lisäksi Trump on määrännyt selvitykset tehtäväksi mahdollisista uusista maksuista puutavaralle, puolijohteille ja tärkeille maametalleille.",news
"Francesca Albanese joutui Yhdysvaltain pakotelistalle Gaza-puheidensa takia.
Francesca Albanese osallistui 23. kesäkuuta Madridissa järjestettyyn kansanmurhaa vastustavaan tapahtumaan.Kuva:Ignacio Lopez Isasmendi / Zuma
YK:n erityisraportoija Francesca Albanese on joutunut Yhdysvaltain pakotteiden kohteeksi Gazan tilanteesta esittämiensä näkemysten vuoksi.
Albanese on syyttänyt Israelia kansanmurhasta Gazassa ja kritisoinut voimakkaasti Yhdysvaltojen Gaza-politiikkaa.
Ihmisoikeusjärjestöt ovat tuominneet pakotteet, kun taas Israel on vaatinut Albanesen erottamista YK:n tehtävästä palestiinalaisalueiden raportoijana.
YK:nerityisraportoijaFrancesca Albaneseon noussut Yhdysvaltojen pakotelistalle.
Yhdysvaltain ulkoministeriMarco Rubioilmoitti Albaneseen kohdistuvista pakotteista keskiviikkona sosiaalisen median viestipalveluX:ssä. Pakotteet asetetaan, koska Albanese on ”laittomasti ja häpeällisesti” kannustanut Kansainvälistä rikostuomioistuinta toimimaan Yhdysvaltojen ja Israelin edustajia vastaan, Rubio kirjoitti.
Albanese ei ole poliitikko, mutta hänen sanansa Gazasta ovat nostattaneet enemmän kohua kuin monen valtionjohtajan.
Albanese on puhunut Yhdysvaltojen ja Israelin Gaza-politiikasta hyvin kriittisesti. Hänen mukaansa Israelin toimet Gazassa ovat paitsi sotarikoksia, myös kansanmurha.
”Israel on tehnyt tekoja, jotka täyttävät kansanmurhan tunnusmerkit: lähes 60 000 tapettua ihmistä, todennäköisesti enemmänkin, elinolojen järjestelmällinen tuhoaminen, 80 prosenttia kodeista tuhottu, ei vettä, ei ruokaa”, Albanese muun muassa sanoi brittilehti The Guardianilleheinäkuussa.
Lisäksi Albanese on kehottanut rikostuomioistuinta antamaan pidätysmääräyksen Israelin pääministeriBenjamin Netanjahusta.
Hän on myös arvostellut Yhdysvaltain presidenttiDonald Trumpinpolitiikkaa ja etenkin tämän helmikuussa esittelemää suunnitelmaa tehdä Gazasta rantaloma­kohde ja siirtää sen asukkaat muualle. ”Laiton ja moraaliton”, Albanese kuvaili ideaa.
Kesäkuussa Albanese julkaisiraportin, jossa syytetään useita monikansallisia yrityksiä Gazan tuhosta hyötymisestä taloudellisesti.
ItalialaissyntyinenAlbanese, 47, on ihmisoikeusasiantuntija. Hän tekee väitöskirjaa kansainvälisestä pakolaisoikeudesta Amsterdamin yliopistossa.
Albanese on työskennellyt vuosikymmeniä YK:ssa, muun muassa YK:n alaisessa UNRWA-järjestössä, joka tarjoaa apua palestiinalaisille pakolaisille. Järjestö perustettiin vuonna 1949 seurauksena Israelin valtion perustamista seuranneelle konfliktille.
YK:n erityisraportoijana palestiinalaisalueilla Albanese on toiminut vuodesta 2022. Hänen toimikautensa jatkuu vuoteen 2028 asti.
Ihmisoikeusjärjestöt Amnesty International ja Human Rights Watch ovat tuominneet Albanesen vastaiset pakotteet poliittisina ja sananvapautta rajoittavina. Amnesty totesilausunnossaankeskiviikkona pakotteiden olevan ”häpeällinen hyökkäys kansainvälistä oikeutta vastaan”.
Israelin hallitus on puolestaan pitkään vaatinut Albanesen erottamista YK:n tehtävästä palestiinalaisalueiden raportoijana,syyttäenhäntä puolueellisuudesta ja antisemitismistä.
YK ei ole kuitenkaan vetänyt hänen mandaattiaan takaisin.
Francesca Albanese kuvattuna YK:n päämajassa Genevessä joulukuussa 2024.Kuva:Pierre Albouy / Reuters
Albanesenpuhe on poikkeuksellisen suoraa kansainvälisen diplomatian maailmassa. Se myös poikkeaa monista muista YK:n viranhaltijoista.
Hän ei pehmennä sanomaansa, vaan puhuu avoimesti ”kansanmurhasta”, ”taloudellisesta hyötymisestä” ja ”siirtomaajärjestelmästä.”
Hänen mukaansa Gazan kriisi on seurausta ”rodullistuneesta kapitalismista” ja siirtomaavallan perinnöstä, jonka kansainvälinen yhteisö mahdollistaa vaikenemalla.
Monille tämä tekee hänestä tärkeän äänen – toisille vaarallisen radikaalin.
Oikaisu 10. heinäkuuta kello 14.32: Jutussa kerrottiin, että Francesca Albanese on ihmisoikeusjuristi. Hänellä on oikeustieteen maisterin tutkinto, mutta ei oikeutta toimia asianajajana.",news
"Mahdollisen tulitaukosopimuksen vaikein kysymys on se, johtaako tulitauko sodan loppumiseen, kirjoittaa ulkomaantoimittaja Kaisa Rautaheimo.
Vielä lauantaina Gazassa oltiin kaukana rauhasta, kun edellisen vuorokauden aikana kuoli ainakin 70 ihmistä.Kuva:Mahmoud Issa / Reuters
Tulitauko Gazassa vaikuttaa olevan lähempänä kuin kuukausiin, kirjoittaa toimittaja Kaisa Rautaheimo.
Netanjahu on muuttanut retoriikkaansa ja asettanut panttivankien vapauttamisen ykkösprioriteetiksi.
Tulitaukoehdotuksen mukaan Hamasin tulee vapauttaa panttivankeja ja Israelin palestiinalaisia vankeja.
TulitaukoGazassa vaikuttaa nyt olevan lähempänä kuin kuukausiin, vaikka osapuolia Israelia ja äärijärjestö Hamasia hiertävä ydinkysymys on vielä ratkaisematta.
Hamas ilmoitti perjantaina olevansa valmis aloittamaan neuvottelut Yhdysvaltojen välittämästä tulitauosta ”välittömästi”.
Israelin turvallisuuskabinetin odotetaan kokoontuvan lauantaina sapatin päätyttyä keskustelemaan maan seuraavista askelista. Maan pääministerinBenjamin Netanjahunon määrä tavata Yhdysvaltojen presidenttiDonald Trumpmaanantaina Yhdysvalloissa.
Netanjahun johtama Israel on nyt voimansa tunnossa Iranin ydinohjelmaa vastaan tehtyjen iskujen jälkeen. Se voi tarjota mahdollisuuden tauolle sodasta ja äärijärjestöjen hallussa olevien panttivankien vapauttamiselle.
Netanjahunretoriikka muuttui noin viikko sitten, kun hän ilmoitti panttivankien vapauttamisen olevan maan ykkösprioriteetti. Aiemmin ensisijaista oli Gazassa toimivien äärijärjestöjen kukistaminen.
Yhdysvaltojen kanssa yhteistyössä tehdyt iskut Iraniin ovat vahvistaneet Netanjahun asemaa maan sisällä. Maan juutalaisväestöstä yli 80 prosenttiakannattiiskuja.
Netanjahulla vaikuttaa nyt myös olevan enemmän vipuvartta hallituksen äärioikeistosiipeen, joka on vastustanut tulitaukoa ja vaatinut gazalaisten pakkosiirtoja. OppositiopoliitikkoYair Lapidon luvannut tulla Netanjahun tueksi, jos äärioikeistopuolueet haraavat tulitaukoa vastaan.
Gazassa käytävä sota on ollut tiukasti sidoksissa Netanjahun omaan poliittiseen selviytymiseen. Israel kertoi jo viime vuoden puolella saavuttaneensa sodan alkuperäisen tavoitteen Hamasin lyömisestä sotilaallisena organisaationa.
Uusimmantulitaukoehdotuksen mukaan Hamasin on määrä vapauttaa 28 israelilaista panttivankia, 10 elossa olevaa ja 18 ruumista, 60 päivää kestävän tulitauon aikana, The Washington Post -lehtikertoo.
Gazalaisilla äärijärjestöillä on yhä hallussaan noin 50 panttivankia. Heistä vajaa puolen uskotaan olevan elossa.
Israelin tulee vastineeksi vapauttaa vankiloissaan olevia palestiinalaisia.
Tulitaukoehdotuksen mukaan Gazaan pitää päästää humanitääristä apua riittävästi, ja sen jakamisesta on vastuussa YK ja Palestiinan Punainen Puolikuu.
Israelin asevoimien odotetaan vetäytyvän osista Gazaa, eikä Hamas saa järjestää panttivankien luovutusseremonioita, kuten se teki edellisen tulitaukosopimuksen aikana.
Mahdollisentulitaukosopimuksen vaikein kysymys on se, johtaako tulitauko sodan loppumiseen. Asiasta ei ole päästy yhteisymmärrykseen nyt yli puolitoista vuotta kestäneen karmean sodan aikana.
Hamas ei ole ollut valmis vapauttamaan kaikkia halussaan olevia panttivankeja ennen kuin Israel lupaa vastineeksi lopettaa sotatoimet kokonaan. Israel taas on halunnut väliaikaisen tulitauon panttivankien takaisin saamiseksi, mutta ei sodan loppua.
Tällä hetkellä Hamas on ahtaalla. Merkittävä määrä järjestön aseellisen siiven johtoa on tapettu. Sen liittolaisella Iranilla tuskin on enää kykyä tukea järjestöä.
Hamasille tässä tilanteessa mahdollisesti riittää edes jonkinlaisen läsnäolon säilyttäminen Gazassa.
Israelilaisista valtaosa tukee panttivankien vapauttamista, vaikka se merkitsisi sodan loppua. Tämän viestin nosteessa oleva Netanjahu toivottavasti kuulee.
LauantainaGazassa oltiin kaukana rauhasta. Edellisen vuorokauden aikana kaistalla oli kuollut ainakin 70 ihmistä.
HS:n paikallinen avustajaMajd Al-Assarviestitti, että Gazassa ihmiset puhuvat vain siitä, mistä he saavat seuraavan ateriansa.
”Kukaan ei välitä tulitaukojen ehdoista. He vain haluavat tappamisen loppuvan. He haluavat mahdollisuuden hengittää”, Al-Assar viestitti.",news
"Libanonin hallitus tavoittelee jopa 400 000 syyrialaisen paluuta Syyriaan tämän vuoden aikana.
Lapset juoksevat telttojen lomassa Libanonin Bekaan laaksossa sijaitsevassa syyrialaispakolaisten telttakylässä.Kuva:Abdelaziz Boumzar / Reuters
Tuhannetsyyrialaispakolaiset palaavat tällä viikolla Libanonista kotimaahansa tukenaanYK:n ohjelma, joka tarjoaa pakolaisten paluuseen taloudellisia kannustimia. Asiasta kertoo uutistoimisto Reuters.
Palaajat saavat Libanonissa 100 dollaria ihmistä kohden Libanonissa ja Syyriassa 400 dollaria perhettä kohden, kertoi Libanonin sosiaaliministeriHaneen SayedReutersille. Myös matkustuskulut katetaan ja rajanylitysmaksuista on luovuttu.
Yli 6 miljoonaa syyrialaista pakeni maasta Syyrian konfliktin puhjettua vuonna 2011. Suurin osa heistä suuntasi Turkkiin, Libanoniin ja Jordaniaan.
Libanonissa on maailman eniten pakolaisia suhteessa väestöön. Reutersin mukaan maassa asuu noin 1,5 miljoonaa syyrialaispakolaista ja noin 4 miljoonaa libanonilaista.
Paineet syyrialaisia kohtaan ovat kasvaneet Libanonissa, joka soti kuukausia Israelin kanssa vuonna 2024. Lisäksi maa on ollut vuosia taloudellisen sekasorron tilassa ja kärsinyt hitaasta talouskasvusta. Tämä on johtanut kasvavaan syyrialaisvastaisuuteen.
Noin11 000 syyrialaista on rekisteröitynyt palaamaan Libanonista ensimmäisellä viikolla. Libanonin hallitus tavoittelee 200 000-400 000 syyrialaisen paluuta tämän vuoden aikana, Sayed sanoi.
Libanonin hallituksen suunnitelmat kohdistuvat etenkin eri puolilla Libanonia sijaitseviin pakolaisten epävirallisiin telttakyliin, joissa asuu noin 200 000 ihmistä.
Sayedin mukaan hallitus saattaa myöntää Libanoniin jääville syyrialaisille perheidensä elättäjille työlupia esimerkiksi maatalous- ja rakennusaloille, jos heidän perheensä palaavat Syyriaan.
AiemminYK piti Syyriaa turvattomana pakolaisten laajamittaiselle paluulle. Syynä oli epävarma turvallisuustilanne jaBashar al-Assadinhallinnon harjoittama vaino.
Assad syrjäytettiin joulukuussa 2024. Valtaan noussut uusi islamistijohtoinen Syyrian hallitus on sanonut kaikkien syyrialaisten olevan tervetulleita kotiin.
YK:n tammikuussa tekemä kysely osoitti, että lähes 30 prosenttia Lähi-idän maissa asuvista syyrialaispakolaisista halusi palata kotimaahansa 12 kuukauden sisällä. Luku oli alle 2 Assadin ollessa vallassa.
YK:n pakolaisjärjestö UNHCR arvioi, että kesäkuun loppuun mennessä ja uuden hallituksen valtaannousun jälkeen yli 628 000 syyrialaista oli palannut Syyriaan. 191 000 heistä tuli Libanonista.
YK ennustaa jopa 1,5 miljoonan syyrialaispakolaisen paluuta Syyriaan tämän vuoden aikana.
Yli 106 000 syyrialaista on myös saapunut Libanoniin tämän vuoden aikana. Monet heistä kuuluvat maan alaviitti­vähemmistöön ja pakenevat väkivaltaa Syyrian rannikkoalueilta.",news
"Englanti on Liberian virallinen kieli.
Yhdysvaltain presidentti Donald Trump kehui Liberian presidentti Joseph Boakain englannin kielen taitoa tämän vieraillessa Valkoisessa talossa.
Trump vaikutti yllättyneen Boakain englannin taidosta, vaikka englanti on Liberian virallinen kieli.
Liberialla ja Yhdysvalloilla on pitkä yhteinen historia, sillä maan perustivat vapautetut afroamerikkalaiset orjat vuonna 1822.
LiberianpresidenttiJoseph Boakaioli keskiviikkona Valkoisessa talossa lounaalla yhdessä neljän muun Afrikan maan johtajan kanssa. Hän kertoi Yhdysvaltain presidentilleDonald Trumpille, että haluaa tehdä tämän hallinnon kanssa yhteistyötä ja kiitti Trumpia mahdollisuudesta.
Trump vastasi kehumalla Boakain englannin kielen taitoa.
”Niin kaunista englantia”, Trump sanoi.
”Missä opit puhumaan niin kauniisti”, Trump kysyi.
”Missä? Missä sait koulutuksesi? Missä? Liberiassako?”
Kun Boakai vastasi myönteisesti, Trump totesi sen olevan ”mielenkiintoista”.
Lounaallakuvatun videon tultua julki on esitetty arvioita siitä, onko Trumpilta jäänyt huomaamatta, että englanti on Liberian virallinen kieli.
Liberialla ja Yhdysvalloilla on myös pitkä yhteinen historia. Maan perustivat vapautetut afroamerikkalaiset orjat vuonna 1822. Tuhannet mustat amerikkalaiset ja vapautetut afrikkalaiset asettuivat Liberiaan siirtomaa-aikana.
Noin neljänneksen maan väestöstä arvioidaan olevan heidän jälkeläisiään.
Yhdysvaltain entinen presidenttiAbraham Lincolnjulisti virallisesti Liberian itsenäisyyden vuonna 1862. Maa säilytti paljon yhdysvaltalaista perintöä ja pysyi Yhdysvaltojen ”vaikutuspiirissä” siirtomaakauden aikana.
Kymmenen Liberian 26:sta presidentistä on syntynyt Yhdysvalloissa.
Maassa puhutaan myös kymmeniä muita kieliä, mutta kouluissa, hallinnossa ja valtamediassa käytetään maan virallista kieltä, englantia.
Donald Trump isännöi viiden Afrikan maan päämiehen lounasta keskiviikkona.Kuva:Kevin Lamarque / Reuters",news
"Entinen turvamies väittää vartijoiden ampuneen toistuvasti aseettomia siviilejä Gazassa Israelin ja Yhdysvaltojen tukemilla avustuspisteillä.
Palestiinalaisia kantamassa avustustarvikkeita GHF:n avustuspisteeltä toukokuussa.Kuva:Hatem Khaled / Reuters
Entinen turvamies kertoo BBC:lle nähneensä vartijoiden ampuneen aseettomia palestiinalaisia Gazan avustustenjakopisteillä.
Gaza Humanitarian Foundation kiistää syytökset ja väittää laukausten olleen Israelin joukkojen ampumia.
YK:n ja paikallisten lääkärien mukaan yli 400 palestiinalaista on kuollut yrittäessään hakea apua jakelupisteiden vaarallisuuden vuoksi.
Yli 170 kansalaisjärjestöä vaatii GHF:n sulkemista syyttäen israelilaisia joukkoja ja aseistettuja ryhmiä siviilien ampumisesta.
Entinenturvamies, joka työskenteli Gazassa Israelin ja Yhdysvaltojen tukemilla avustustenjakopisteillä, kertooBBC:llenähneensä useaan otteeseen vartijoiden ampuneen nälkäisiä ja aseettomia palestiinalaisia.
Mies kertoo tilanteesta, jossa vartija ampui konekiväärillä vartiotornista, koska naiset, lapset ja vanhukset liikkuivat liian hitaasti pois alueelta.
Toinen vartija oli ampunut väkijoukkoon, minkä seurauksena yksi palestiinalaismies kaatui liikkumattomana. ”Työntekijät nauroivat tapahtumalle”, entinen turvamies sanoo.
Gaza Humanitarian Foundation (GHF), joka vastaa avustusjakelusta, kiistää syytökset jyrkästi. Järjestön mukaan yksikään siviili ei ole joutunut tulituksen kohteeksi heidän avustuspisteillään.
GHF:n mukaan laukaukset BBC:n saamalla videomateriaalilla olivat israelilaisten joukkojen ampumia.
GHF aloitti toimintansa toukokuussa vastauksena Israelin 11 viikon täydelliseen saartoon, joka esti ruoan saapumisen Gazaan.
Avustustenjakopisteidenon kuitenkin kerrottu olevan vaarallisia, ja YK:n sekä paikallisten lääkärien mukaan yli 400 palestiinalaista on kuollut yrittäessään hakea apua.
Entinen turvamies kuvaa GHF:n toimintakulttuuria vastuuttomaksi. Työntekijöille ei annettu selkeitä ohjeita, ja ampumista kehotettiin sanomalla ”jos tunnet olosi uhatuksi, ammu – ammu tappaaksesi ja kysele myöhemmin.""
Hän kertoo myös pahoinpitelyistä, pippurisumutteen käytöstä ja väkijoukon työntämisestä piikkilankoihin.
Miehen mukaan tiiminvetäjät kutsuivat gazalaisia ”zombilaumoiksi”, mikä hänestä viestitti, että nämä ihmiset nähtiin arvottomina.
Yli 170 kansalaisjärjestöä vaatii GHF:n sulkemista ja syyttää israelilaisia joukkoja ja aseistettuja ryhmiä siviilien ampumisesta. Israel kiistää ampumisen tarkoituksellisuuden ja korostaa, että GHF:n järjestelmä estää avun päätymisen Hamasille.
Israelinsotilasoperaatio Gazassa alkoi lokakuussa 2023 Hamasin hyökkäyksen jälkeen. Kuolonuhrien määrä on Gazan Hamasin hallinnoiman terveysministeriön mukaan ylittänyt 57 000.",news
"Brics-maiden ryhmä vahvistaa maailmanlaajuista vaikutusvaltaansa ja haastaa Trumpin ”vastuuttomasta uhkailusta”.
Jäsen-, kumppani- ja yhteistyömaiden valtionpäämiehet poseeraavat ryhmäkuvassa Brics-huippukokouksessa Rio de Janeirossa, Brasiliassa 7. heinäkuuta.Kuva:Pablo Porciuncula / AFP
Brics-maat arvostelevat Yhdysvaltain presidentti Donald Trumpin uhkauksia lisätulleista Brics-yhteistyömaille.
Brasilian presidentti Luiz Inácio Lula da Silva kutsui Trumpin uhkauksia vastuuttomiksi ja korosti maiden itsenäisyyttä.
Kiina varoittaa Yhdysvaltoja tullien nostamisesta ja uhkaa vastatoimilla, pitäen Trumpin lisätulleja kiusaamisena.
Brics-maatarvostelevat Yhdysvaltain presidenttiDonald Trumpintulliuhkauksia, kertooFinancial Times. Trump on uhannut lisätulleilla maita, jotka tekevät yhteistyötä Brics-maiden kanssa.
Brics-yhteisöllä tarkoitetaan alkujaan Brasilian, Venäjän, Intian, Kiinan ja Etelä-Afrikan muodostamaa kehittyvien talouksien liittoa. Sittemmin siihen ovat liittyneet myös esimerkiksi Egypti, Etiopia, ja Iran.
Financial Timesin mukaan Brasilian presidenttiLuiz Inácio Lula da Silvakritisoi Trumpia ”vastuuttomasta uhkailusta sosiaalisessa mediassa”.
”Maailma on muuttunut: emme halua keisaria. Olemme itsenäisiä valtioita”, Lula sanoi maanantaina Brics-maiden huippukokouksen lehdistötilaisuudessa Rio de Janeirossa.
Brics-maat haluavat vähentää kaupassaan riippuvuutta Yhdysvaltain dollarista ja kehittävät vaihtoehtoisia kansainvälisiä maksujärjestelmiä.
Ryhmä vaatii YK:n, Kansainvälinen valuuttarahaston (IMF) ja Maailmanpankin uudistamista, jotta ne vastaisivat paremmin nykymaailman realiteetteja. Brics on laajentumassa ja vahvistamassa vaikutusvaltaansa erityisesti kehitysmaissa ja globaalissa etelässä.
Brasilian presidentti Luiz Inácio Lula da Silva puhui lehdistötilaisuudessa Brics-huippukokouksen yhteydessä Rio de Janeirossa Brasiliassa maanantaina.Kuva:Pablo Porciuncula / AFP
Sunnuntainaja maanantaina Brasilian Rio De Janeirossa pidetyssä Brics-maiden huippukokouksessa Venäjä ja Iran saivat diplomatialuontoisia voittoja. Financial Times kertoo, että kokouksen loppulausunto tuomitsi Ukrainan hyökkäykset Venäjän siviili-infrastruktuuria vastaan, muttei maininnut Venäjän sotatoimia Ukrainassa.
Brics-maiden oman kehityspankin entinen johtajaMarcos Troyjokritisoi ryhmää siitä, että se olisi kadottamassa alkuperäisen roolinsa kehittyvien talouksien eliittimaiden liittona ja muuttumassa enemmän ”kolmannen maailman liikkeeksi”.
Troyjosta kokouksen loppulausunto vaikutti laajoine aihekirjoineen siltä, että Bricsin pitää ”edustaa jokaista lajia olympialaisissa”.
Trumplähetti maanantaina tullikirjeet 14 maalle. Esimerkiksi Japani, Etelä-Korea, Etelä-Afrikka ja Malesia saivat kirjeen, jossa kerrottiin, että Yhdysvallat korottaa niiden tuontitulleja 1. elokuuta alkaen. Moni maa ja alue, mukaan lukien Kiina ja EU, odottavat vielä kirjeitään.
Tiistaina Kiina varoitti Trumpin hallintoa tulleista ja uhkasi vastatoimilla, kertoi uutistoimisto Reuters. Reutersin mukaan Kiina pitää Trumpin tulleja ”kiusaamisena”. Kiinan mukaan Yhdysvaltojen ei pitäisi nostaa tulleja kiinalaisille tuotteille elokuussa, koska se voi kärjistää kauppajännitteitä uudelleen.
Kiina uhkasi myös vastata niille maille, jotka tekevät Yhdysvaltojen kanssa tullisopimuksia ja samalla pyrkivät sulkemaan Kiinan pois toimitusketjustaan.
Reutersin mukaan Yhdysvallat ja Kiina sopivat kesäkuussa kauppakehyksestä, joka toi hetkellisen tullitauon. Kiinalla on aikaa päästä Yhdysvaltojen kanssa sopimukseen 12. elokuuta saakka.
Yhdysvaltojen keskimääräiset tullit kiinalaisiin tuotteisiin ovat jo nyt 51,1 prosenttia, ja Kiinan tullit yhdysvaltalaisiin tavaroihin ovat keskimäärin 32,6 prosenttia.",news
"Trumpin kiistelty lakipaketti hyväksyttiin kongressissa, kun edustajainhuone äänesti sen puolesta myöhään torstaina Suomen aikaa.
Donald Trump Iowassa 3. heinäkuuta 2025.Kuva:Nathan Howard / Reuters
YhdysvaltainpresidenttiDonald Trumpinmukaan torstaina hyväksytty laaja lakipaketti aloittaa maan uuden kultaisen ajan. Trump kommentoi asiaaTruth Social-viestipalvelussaan.
Trumpin mukaan lakipaketin myötä yhdysvaltalaiset ovat rikkaampia ja enemmän turvassa kuin koskaan aiemmin. Trump myös kuvaili republikaanisen puolueen olevan yhtenäisempi kuin koskaan.
Trump puhui myöhemmin Iowan osavaltiossa Des Moinesin kaupungissa, jossa hän sanoi uutiskanava CNN:nmukaanlakipaketin läpimenon olevan ”ilmiömäinen voitto” Yhdysvalloille.
Osansa saivat myös demokraatit, jotka äänestivät yksimielisesti pakettia vastaan. Trump huomautti NBC Newsinmukaan, että demokraatit äänestivät veronkevennyksiä ja puolustusmenolisäyksiä sisältävää lakipakettia vastaan.
”Luulen, että käytämme sitä välivaalien kampanjassa, koska meidän pitää voittaa heidät”, Trump sanoi.
Lakipakettion Trumpin mukaan määrä allekirjoittaa maan itsenäisyyspäivänä perjantaina Valkoisessa talossa.
Trumpin kiistelty lakipaketti hyväksyttiin kongressissa, kun edustajainhuone äänesti sen puolesta myöhään torstaina Suomen aikaa.
Jättimäinen vero- ja menoleikkauspaketti muun muassa keventää veroja, lisää rahoitusta puolustukseen ja maahanmuuton valvontaan sekä kasvattaa valtion velkaa. Veronkevennyksiä rahoitetaan muun muassa leikkaamalla julkisesta terveysvakuutuksesta.",news
"Maanantaina Israelin pääministerin Benjamin Netanjahun tapaava presidentti Donald Trump sanoo uskovansa Israelin ja Hamasin aselevon alkavan tällä viikolla.
Israelin pääministeri Benjamin Netanjahu tapaa maanantaina Washingtonissa Yhdysvaltain presidentin Donald Trumpin.Kuva:Jack Guez / AFP
Israelin ja äärijärjestö Hamasin väliset aseleponeuvottelut alkoivat sunnuntaina Qatarin Dohassa.
Yhdysvaltain presidentti Donald Trump uskoo sopimuksen syntyvän tällä viikolla.
Israelin pääministeri Benjamin Netanjahu tapaa Trumpin maanantaina Valkoisessa talossa.
Israelinja äärijärjestö Hamasin väliset epäsuorat aseleponeuvottelut alkoivat sunnuntaina Qatarin Dohassa. Uutistoimisto AFP:n lähteen mukaan neuvottelut aloitettiin illalla puoli kymmeneltä.
Palestiinalaislähteet kertoivat uutistoimistoReutersillevarhain maanantaina, että ensimmäinen tapaaminen oli päättynyt ilman selkeää lopputulemaa. Lähteet sanoivat lisäksi, ettei Israelin neuvottelijoilla ole riittäviä valtuuksia sopimuksen tekemiseen.
Hamason pyrkinyt hakemaan tuoreimpaan aselepoehdotukseen yksittäisiä muutoksia. Israelin pääministeriBenjamin Netanjahuon torjunut Hamasin ehdotukset.
Hamas ei ole kertonut julkisuudessa tarkempia yksityiskohtia vastauksestaan aselepoehdotukseen. Palestiinalaislähteet ovat kuitenkin kertoneet uutistoimisto AFP:lle, että Hamas on esittänyt vaatimuksia liittyen muun muassa Israelin vetäytymiseen alueelta sekä YK-johtoisen avustustoiminnan jatkamiseen Gazassa.
Sunnuntainapalestiinalainen virkamies kertoi vielä AFP:lle, että Hamas haluaa saada Rafahin rajanylityspaikan avattua, jotta sitä kautta voidaan evakuoida haavoittuneita.
YhdysvaltainpresidenttiDonald Trumparvioi, että Gazassa olevien panttivankien vapauttamisesta saadaan hyvällä todennäköisyydellä sopimus äärijärjestö Hamasin kanssa alkavalla viikolla. Trump sanoi sunnuntaina, että Gazassa vielä olevista panttivangeista melko moni saataisiin vapautettua.
Trumpinon määrä tavata Israelin Netanjahun kanssa Valkoisessa talossamaanantaina. Netanjahuun on kohdistunut viime aikoina enenevässä määrin painetta saada taistelut Gazassa loppumaan ja panttivangit vapautettua.
Netanjahulähti sunnuntaina matkaamaan kohti Yhdysvaltoja. Hän sanoi toivovansa, että tapaaminen Trumpin kanssa auttaisi edistämään aseleponeuvotteluja.
”Teemme työtä saavuttaaksemme tämän sopimuksen, josta olemme keskustelleet, niillä ehdoilla, joista olemme sopineet”, Netanjahu sanoi ennen lentokoneeseen nousemista.
IsraelilaislehtiHaaretzjulkaisi sunnuntaina analyysin, jonka mukaan tuore aselepoehdotus palvelee Netanjahun omia poliittisia tarpeita. Aselepoehdotuksen välitti Hamasille Qatar, mutta lehden mukaan Netanjahun ja Trumpin hallinnot ovat käytännössä kynäilleet sen yhteistyössä.
Tuorein sopimusluonnos käsittää 60 päivän aselevon, jonka aikana Hamas vapauttaisi Gazasta kymmenen elossa olevaa panttivankia sekä palauttaisi Israelille useita ruumiita. Vastineeksi Israelin on määrä vapauttaa palestiinalaisvankeja.
Gazassa on tiettävästi vielä viitisenkymmentä panttivankia, joista vajaat 30 on Israelin mukaan kuollut. Gazasta vapautettavien määrä vastaa siis noin puolta kaistalla yhä olevista panttivangeista ja Haaretzin mukaan tämä on linjassa Netanjahun vaatimusten kanssa.
Netanjahunkoalitiohallituksen äärioikeistolaiset edustajat ovat uhanneet kaataa hallituksen, jos Israel lopettaa taistelut. Netanjahu yrittää lehden mukaan estää tätä tapahtumasta vakuuttamalla heidät siitä, että hän jatkaa taisteluita kahden kuukauden tauon jälkeen.
Neuvotteluja välittävät maat ovat kuitenkin sanoneet, että 60 päivän jälkeen taistelut loppuvat vielä aselepoa pysyvämmin. Tästä välittäjien lupailemasta jatkosta on tarkoitus neuvotella tulevan aselevon aikana.
Viimeaikoina hyökkäystään Gazan kaistalla laajentanut Israel jatkoi iskujaan sunnuntaina. Gazan väestönsuojeluviraston mukaan Israelin iskut surmasivat sunnuntaina ainakin 26 ihmistä Gazassa.
Gazan terveysministeriön mukaan Israel on surmannut noin 21 kuukauden aikana päälle 57 400 ihmistä Gazassa. YK pitää uhrilukuja luotettavina.
Israel alkoi moukaroida Gazaa sen jälkeen, kun Gazan aluetta hallitseva Hamas ja muut palestiinalaiset äärijärjestöt tekivät iskun Israelin puolelle 7. lokakuuta vuonna 2023. Israelin mukaan hyökkäyksessä sai surmansa päälle 1 200 ihmistä ja noin 250 ihmistä otettiin panttivangiksi Gazaan.
YK:n erityiskomiteaon arvioinut, että Israelin sodankäynnin menetelmät Gazassa täyttävät kansanmurhan tunnusmerkit.",news
"Guadalupejoen pinta nousi alle tunnissa noin kahdeksan metriä poikkeuksellisten sateiden seurauksena. Ainakin 51 ihmistä on kuollut.
Mies seisoi tulvatuhojen keskellä Texasin Kerrvillessä lauantaina.Kuva:Ronaldo Schemidt / AFP
Rajuttulvat ovat vaatineet ainakin 51 kuolonuhria Kerrin piirikunnassa Texasissa.
Kuolleista 15 on lapsia, kertovat muun muassa The New York Times ja Associated Press.
Kerrin piirikunnan sheriffinLarry Leithanmukaan uhriluku voi vielä kasvaa.
Alueelle satoi torstain ja perjantain välisen yön aikana ainakin 30 senttimetriä vettä, mikä aiheutti rajun vedenpinnan nousun piirikunnan läpi virtaavassa Guadalupejoessa.
Sademäärä vastaa noin kolmasosaa Kerrin piirikunnan vuosittaisesta sademäärästä.
Joen pinta nousi alle tunnissa ainakin kahdeksan metriä. Paikallisen Texas Tribune -lehdenmukaantulvavedet saattoivat olla korkeimmillaan jopa 11 metriä tavallista korkeammalla.
Viranomaisillaei ole tarkkaa tietoa, kuinka monta ihmistä on kokonaisuudessaan kadoksissa tulvien jäljiltä.
Yli 20 lasta on yhä kadoksissa. Kadonneet lapset olivat kristillisessä Camp Mysticin tyttöjen kesäleirikeskuksessa, jossa oli tulvan iskiessä 750 leiriläistä. Uutiskanava CBS:n mukaan ainakin yksi kateissa olevista tytöistä on vain 8-vuotias.The Washington Postinmukaan 8-vuotiaan perhe on kertonut sähköpostitse lehdelle, että lapsi on kuollut.
Myös toisen leiriläisen äiti on kertonut yhdysvaltalaiselle uutiskanavaCNN:lle, että hänen 9-vuotias tyttärensä on kuollut.
Camp Mystic -kesäleiri on lähes sata vuotta vanha. Osa leirikeskuksen rakennuksista on rakennettu 1920-luvulla. Leiri itsessään on sen kotisivujen mukaan perustettu vuonna 1926 ja sama suku on omistanut leirin 1930-luvulta lähtien.
Leirin aktiviteetteihin kuuluu jousiammuntaa, ruoanlaittoa, cheerleadingiä, tanssia, kalastusta, ja muita urheilulajeja.
Sivuilla kerrotaan, että leirin henkilökunta ”pyrkii tarjoamaan nuorille tytöille terveellisen kristillisen ilmapiirin, jossa he voivat kehittää erinomaisia henkilökohtaisia ominaisuuksia ja itsetuntoa”.
Nuorimmillaan leirille voi osallistua 8-vuotiaana.
UutistoimistoAP:llepuhunut13-vuotias leiriläinenElinor Lesterkertoi heränneensä puoli kahden aikaan yöllä ukkoseen ja rankkasateeseen.
Lesterin ikäiset lapset oli majoitettu ”seniorimäeksi” nimetylle korkeammalle maastonkohdalle. Nuorimmat taas majoittuivat joen varrella, jossa olevat mökit joutuivat tulvan valtaan ensimmäisinä.
Nuorimmat lapset pakenivat yöllä mökeistään mäelle.
Aamulla leiriläisillä ei ollut ruokaa, sähköä tai juoksevaa vettä. Pelastajien saavuttua paikalle tytöt joutuivat kahlaamaan tulvavesien lävitse päästäkseen evakuointihelikopterille.
Pelastajia tulvivassa Guadalupejoessa perjantaina.Kuva:Eric Vryn / Getty Images
Puut pilkistävät tulvavesista Kerryn piirikunnassa.Kuva:Eric Vryn / Getty Images North America
Lesterin äidin mukaan erään hänen ystävänsä lapsi oli ollut leiriohjaajana Mysticin nuorimmille lapsille. Hän oli yhä kateissa.
Äiti kertoi myös, että Elinorin veli vietti myös kesää läheisellä poikien leirillä. Siellä pojat joutuivat uimaan ulos mökin ikkunasta tulvaveden täyttäessä rakennuksen. Siltä leiriltä ei kuitenkaan ole kateissa ketään.
YhdysvaltainpresidenttiDonald Trumpkertoi Truth Social -viestipalvelussa rukoilevansa puolisonsaMelaniankanssa ”kaikkien niiden perheiden puolesta, joita tämä kauhea tragedia koskettaa”.
Trump kertoi Reutersin mukaan hallintonsa työskentelevän yhdessä Texasin osavaltion ja paikallisviranomaisten kanssa tulvatuhojen korjaamiseksi. Yhdysvaltain sisäisen turvallisuuden ministeriKristi Noemvieraili lauantaina alueella.
Texasinviranomaiset ovat lähettäneet satoja ihmisiä auttamaan pelastustöissä.
”Teemme kaiken mikä on inhimillisesti mahdollista löytääksemme tyttärenne”, Texasin varakuvernööriDan Patricksanoi Texas Tribunen mukaan.
Hän sanoi myös, että kaikkien kadoksissa olevien lasten vanhempiin on oltu yhteydessä.
”Se ei tarkoita, että [lapset] olisi menetetty. Heihin ei vain ehkä saada yhteyttä”, Patrick sanoi.
Viranomaiset ovat kertoneet yrittävänsä tunnistaa tulvissa menehtyneitä henkilöitä. Ei ole vielä selvillä, ovatko jotkut menehtyneistä Camp Mysticistä kateissa olevia lapsia.
Kerrinpiirikunnan tuomariRob Kellysanoi, etteivät viranomaiset tienneet tulvan olevan tulossa. Piirikunnalla ei hänen mukaansa ole varoitusjärjestelmää tulvista.
”Olkaa rauhassa, kukaan ei tiennyt tämän tulvan olevan tulossa”, Kelly sanoi.
”Meillä on tulvia jatkuvasti. Tämä on Yhdysvaltain vaarallisin jokilaakso.”
Rankkasateiden takia alueelle oli kuitenkin annettu tulvavaroitus.",news
"Poikkeuksellisessa hyökkäyksessä mehiläiset pistivät ohikulkijoita 30 minuutin ajan. Kolme loukkaantuneista oli kriittisessä tilassa.
Mehiläisten hyökkäyksessä Aurillacin kaupungissa Ranskassa loukkaantui 24 ihmistä, joista kolme oli kriittisessä tilassa.
Hyökkäys kesti noin 30 minuuttia. Viranomaiset evakuoivat uhreja ja perustivat turva-alueen.
Aurillacin pormestari Pierre Mathonier kertoi, että kriittisessä tilassa olleiden potilaiden tila on parantunut.
Hyökkäyksen syynä saattoivat olla aasianherhiläiset, jotka ovat mahdollisesti tehneet mehiläiset aggressiivisiksi.
24 ihmistäloukkaantui epätavallisessa mehiläisten hyökkäyksessä Aurillacin kaupungissa Ranskassa.
Kolme loukkaantuneista oli kriittisessä tilassa, mutta ovat sittemmin toipuneet, paikallisviranomaiset kertoivat uutistoimisto AFP:n jabrittimedia The Guardianinmukaan.
Mehiläiset pistivät ohikulkijoita noin 30 minuutin ajan sunnuntaiaamuna, kerrotaan Cantalin prefektuurista eteläisessä Keski-Ranskassa. Palomiehet ja lääkintäryhmät hoitivat uhreja ja poliisi perusti turva-alueen, kunnes mehiläiset lopettivat hyökkäyksensä.
Kolme kriittisessä tilassa ollutta henkilöä evakuoitiin paikalliseen sairaalaan. Aurillacin pormestariPierre Mathonierkertoi ranskalaiselleBFM TV:llemaanantaina, että heidän tilansa oli parantunut.
Yksi heistä oli 78-vuotias, joka jouduttiin elvyttämään sydänpysähdyksen vuoksi, hän sanoi.
Mehiläisten hyökkäyksensyynä saattoivat olla aasianherhiläiset, joiden läsnäolo on saattanut tehdä mehiläiset aggressiivisiksi, kertoiranskalaismedia TF1.
”Kun yksi mehiläisistä pistää ihmistä tai eläintä, myrkky laukaisee eräänlaisen kiihtymyksen sen lajitovereiden keskuudessa. Nämä ovat feromoneja, jotka leviävät ja korostavat aggressiivisuutta”, sanooChristian Carrier, Apicantal-yhdistyksen, Cantalin mehiläishoitajien liiton, puheenjohtaja.
Mehiläistenhoitajien mukaan kaupunkien mehiläispesiin liittyvät onnettomuudet ovat erittäin harvinaisia.
Mehiläiset olivat asuneet pesässään paikallisen hotellin kattoterassilla vuosia, eikä aiempia ongelmia ollut. Mathonierin mukaan mehiläishoitaja on nyt päätynyt poistamaan mehiläispesän.",news
"Ulkoministeriön mukaan toimintaa ei voi hyväksyä.
Saksanulkoministeriön mukaan Kiinan armeija on häirinnyt saksalaista lentokonetta laserilla EU:n Aspides-operaation aikana Punaisellamerellä.
SaksalaislehtiDer Spiegelin mukaanlaserhäirintä on tapahtunut Jemenin rannikolla ja ilma-alus on saksalainen tiedustelulentokone.
Konetta lentävät siviililentäjät, mutta sen kyydissä voi olla Bundeswehrin eli Saksan puolustusvoimien sotilaita, lehti kertoo.
”Saksan henkilöstön vaarantaminen ja operaation häiritseminen ei ole hyväksyttävää”, Saksan ulkoministeriö kommentoi asiaa viestipalvelu X:ssä.
Uutistoimisto Reuters kertoi Saksan kutsuneen Kiinan Berliinin-suurlähettilään puhutteluun tapauksen vuoksi.
EU:nAspides-operaatio edistää merenkulun vapautta ja turvallisuutta Punaisellamerellä, Intian valtamerellä ja Persianlahdella EU:n turvallisuus- ja puolustuspolitiikan mukaisesti.
Operaation tarkoituksena on suojella tärkeää kauppareittiä huthien hyökkäyksiltä. Tammikuun lopussa Saksan liittopäivät laajensi Saksan osallistumista operaatioon, Der Spiegel kertoo.",news
"Khalilin kiinniotto on ollut räikeä esimerkki Trumpin hallinnon pyrkimyksistä tukahduttaa palestiinalaismyönteistä opiskelija-aktivismia.
Mahmoud Khalil New Yorkin asunnossaan 2. heinäkuuta.Kuva:Angelina Katsanis / Reuters
YhdysvalloissaPalestiina-aktivistiMahmoud Khalilon haastanut presidenttiDonald Trumpinhallinnon oikeuteen. Khalil vaatii hallinnolta 20 miljoonan dollarin korvauksia kokemastaan kohtelusta.
Maahanmuuttoviranomaiset ottivat Khalilin kiinni maaliskuussa. Kiinniotto liittyi hänen rooliinsa vuoden 2024 opiskelijamielenosoituksissa, joissa vastustettiin Israelin toimia Gazassa. Khalil oli yksi protestien johtohahmoista.
Liittovaltion tuomari määräsi kesäkuussa, että Khalil tulee vapauttaa takuita vastaan.
Khalililla on Yhdysvalloissa pysyvä oleskelulupa ja hän on naimissa Yhdysvaltain kansalaisen kanssa. Hänen vaimonsa oli kiinnioton aikaan kahdeksannella kuulla raskaana ja synnytti pariskunnan esikoisen huhtikuussa. Maahanmuuttoviranomaiset epäsivät Khalilin pyynnön päästä mukaan synnytykseen.
”Hallinto toteutti laittoman suunnitelmansa pidättää, vangita ja karkottaa Khalil tavalla, jonka tarkoituksena oli terrorisoida häntä ja hänen perhettään”, kanteessa sanotaan Khalilia tukevan Center for Constitutional Rights -järjestön mukaan.
Trumpinhallinto leimasi Columbian yliopistosta valmistuneen Khalilin kansalliseksi turvallisuusuhaksi ja pyrki karkottamaan hänet maasta ulkopoliittisin syin.
Khalilin nostaman kanteen mukaan kiinniotto vahingoitti Palestiina-aktivistin mainetta ja aiheutti hänelle vakavia henkisiä kärsimyksiä ja taloudellisia vaikeuksia.
”Mikään ei voi palauttaa minulta ryöstettyjä 104:ää päivää. Kokemani trauma, erossa olo vaimostani, ensimmäisen lapseni syntymä, joka minut pakotettiin jättämään väliin”, Khalil listasi kokemiaan vääryyksiä lausunnossaan.
”Poliittisista kostotoimista ja vallan väärinkäytöstä on kannettava vastuu”, Khalil lisäsi.
Khalilin kiinniotto on ollut räikeä esimerkki Trumpin pyrkimyksistä tukahduttaa palestiinalaismyönteistä opiskelija-aktivismia väitetyn antisemitismin hillitsemisen nimissä.
Khalilotettiin kiinni maaliskuussa, koska ulkoministeriMarco Rubiooli sanonut, että Khalilin läsnäolo Yhdysvaltain maaperällä vaarantaisi maan ulkopoliittisia etuja.
Yhdysvaltalaisviranomaiset olivat lisäksi perustelleet Khalilin pitämistä kiinniottokeskuksessa sillä, että hänen pysyvän oleskeluluvan hakemuksessaan oli väitetysti ollut virheitä. Khalilin vapautettavaksi määränneen liittovaltion tuomarin lisäksi kyseiset perustelut eivät olleet riittäviä.
Ulkoministeri Rubio väitti Khalilin kiinnioton aikoihin lisäksi, että Yhdysvaltain perustuslaissa taattu sananvapauden suoja ei koske ulkomaalaisia. Nykyhallinto on perunut viisumeita sadoilta opiskelijoilta. Osa on sanonut joutuneensa hallinnon kynsiin jopa mielipidekirjoitusten kirjoittamisen vuoksi.
Trumpin hallinto on lisäksi yrittänyt puuttua yhdysvaltalaisten huippuyliopistojen opiskelijavalintoihin ulkomaisten opiskelijoiden osalta ja leikannut huomattavasti yliopistoille myönnettyä rahoitusta.",news
"Israelin ja äärijärjestö Hamasin välisiä neuvotteluita on käyty sunnuntaista lähtien.
QatarinDohassa äärijärjestö Hamasin ja Israelin välillä käytävissä aselepo­neuvotteluissa ei ole vielä saatu läpimurtoa. Asiasta on kertonut neuvottelutilanteesta tietoinen palestiinalaislähde uutistoimisto AFP:lle.
AFP:n toisen lähteen mukaan neuvotteluissa keskustellaan edelleen aselevon yksityiskohdista, erityisesti Israelin vetäytymisestä sekä humanitaarisesta avusta.
Neuvotteluja on käyty sunnuntaista lähtien. Tiistaina käynnistyi neuvotteluiden neljäs kokous sen jälkeen, kun Yhdysvaltain presidenttiDonald Trumpoli painostanut Israelin pääministeriäBenjamin Netanjahuaneuvottelemaan sodan lopettamiseksi.
”Mitään läpimurtoa ei vielä ole saavutettu tähän mennessä, ja neuvottelut jatkuvat”, neuvotteluja seuraava palestiinalaislähde sanoi.
IsraelilaislehtiHaaretzilleaiemmin tiistaina puhunut Israelin hallinnon korkea-arvoinen virkalähde on sanonut, että sopuun on päästy pääosin.
Toimittajille puhuneen lähteen mukaan kohdista olisi päästy sopuun ”80–90-prosenttisesti”. Sopimuksen solmimiseen voi kuitenkin vielä mennä useampia päiviä, hän sanoi.
Hamas sanoi viime viikolla olevansa avoin sopimukselle ja haluavansa ainoastaan viilata joitain yksityiskohtia. Netanjahu on tiettävästi torjunut Hamasin ehdotukset.
Hamas ei ole kertonut julkisuudessa tarkempia yksityiskohtia vastauksestaan aselepoehdotukseen. Palestiinalaislähteet ovat kuitenkin kertoneet uutistoimisto AFP:lle, että Hamas on esittänyt vaatimuksia, jotka liittyvät muun muassa Israelin vetäytymiseen Gazasta sekä YK-johtoisen avustustoiminnan jatkamiseen alueella.
Sunnuntaina palestiinalainen virkamies kertoi AFP:lle, että Hamas haluaa saada Rafahin rajanylityspaikan avattua, jotta sitä kautta voidaan evakuoida haavoittuneita.",news
"Avannaatan kunta on varoittanut asukkaita jäävuoresta, joka voi olla vaarallinen sulaessaan ja lohkeillessaan.
Dennis Lehtonen kuvasi jäävuoren maanantaina 7. heinäkuuta, jolloin se oli lipunut ”kylän äärimmäiseen läheisyyteen”.Kuva:Dennis Lehtonen
Suuri jäävuori on ilmestynyt Grönlannissa sijaitsevan Innaarsuitin kylän rantaan sulkien paikallisen kalatehtaan.
Avannaatan kunta on varoittanut asukkaita jäävuoresta, joka voi olla vaarallinen sulaessaan ja lohkeillessaan.
Suomalainen Dennis Lehtonen kertoo, että osa asukkaista pelkää jäävuorta, kun taas toiset ovat innoissaan.
SuomalainenDennis Lehtonenasuu Grönlannissa pienessä Innaarsuitin kylässä ja työskentelee kalatehtaassa.
Nyt tehdas on kiinni, koska aivan sen kylkeen merelle on ilmestynyt korkea jäävuori. Tehtaalla on nosturi, jolla paikallisten kalastajien saaliit nostetaan moottoriveneistä.
”Jäävuori on nyt kirjaimellisesti siinä kohdassa”, Lehtonen kertoo.
Lehtosen mukaan paikallisten muistissa on kesän 2018 tapahtumat.
Silloin11 miljoonan tonnin painoinenjaliki 100 metrin korkuinenjäävuori kellui kylän edustalle, ja sen pelättiin aiheuttavanjopa hyökyaallon lohjetessaan. Lopulta virrat kuitenkin kuljettivat vuoren pois.
Lehtonen kertoo, että paikallisten arvioiden mukaan jäävuori on lähes yhtä korkea kuin vuoden 2018 jättiläisvuori.
Jäävuori saapui Lehtosen mukaan noin viikko sitten. Se kävi hetken jossakin muualla, mutta teki sitten paluun entistä lähemmäksi rantaa ja kylän rakennuksia.
Tehdas täytyi sulkea turvallisuustoimenpiteenä.
Jäävuoren vieressä on toinenkin. Lehtonen kuvasi ne myös dronella.Kuva:Dennis Lehtonen
Jäävuoren painopiste voi muuttua sulaessa ja lohkeillessa, jolloin vuori voi yllättäen kääntyä. Vaikkei tuloksena olisikaan mitään aivan tsunamiin verrattavaa, aalto voisi hyvinkin vaurioittaa rakennuksia ja olla vaarallinen.
Innaarsuit sijaitsee Avannaatan kunnassa saaressa Grönlannin länsirannikolla. Vuonna 2017 Innaarsuitin kylässä asui vain 166 ihmistä.
Myös kunta on varoittanut paikallisia jäävuoresta Facebook-sivullaan.
Rannan läheisyydessä sijaitsee tehtaan lisäksi kauppa, ja varoituksessa asukkaita kehotetaan noudattamaan erityistä varovaisuutta alueella ja kaupalla liikkuessaan.
Vuoripäästää aika ajoin ukkosta muistuttavan kumahduksen, kun siitä halkeaa palasia. Lehtonen asuu kalatehtaan lähellä ja vuori näkyy myös hänen kotioveltaan.
Yksi yö Lehtonen ja hänen kämppiksensä heräsivät kumahdukseen ja juoksivat ulos katsomaan, joko koko komeus kääntyy. Niin ei kuitenkaan tapahtunut.
Lehtosen mukaan asukkaat suhtautuvat jäävuoreen kahdella tapaa: osaa pelottaa, kun taas osa on innoissaan.
Itse hän kuuluu enemmän innostujiin.
”Onhan se hyvin erikoinen ja tavallaan myös kaunis näky.”
Jäävuoreteivät ole mitenkään poikkeuksellisia Innaarsuitissa, mutta se on poikkeuksellista, että ne tulee aivan kiven heiton päähän asunnosta. Lehtosen mukaan kyseessä on kohtalaisen harvinainen tapaus Grönlannin mittapuullakin.
Innaarsuit sijaitsee niin lähellä Pohjoisnapaa, että aurinko ei juuri tällä hetkellä laske. Lehtosen mukaan ihmiset ovat nököttäneet kalliolla yötä myöten vuorta katselemassa.
Jäävuoret ovat yleensä jäätiköiden makeasta vedestä lohjenneita palasia. Tämän vuoden toukokuussaGrönlannin jääpeite suli 17 kertaa nopeamminkuin keskimäärin samana ajankohtana aiempina vuosina.
Viimeisen reilun neljänkymmenen vuoden aikana arktinen alue on lämmennyt lähesneljä kertaa nopeamminkuin maapallo keskimäärin.
Lehtonen on asunut Grönlannissa eri kylissä vuodesta 2023. Hänen mukaansa ilmaston kuumeneminen on vaikuttanut paikallisten elämään ja liikkumiseen, kun jää on muuttunut epävarmemmaksi. Samalla merialueet, jotka aiemmin olivat varmasti jäässä, jäätyvät yhä myöhemmin.",news
"Etelä-Libanonissa partiointitehtävällä olleet suomalaiset rauhanturvaajat käyttivät savukranaatteja jatkaakseen tehtäväänsä.
UNIFIL-operaatioon Etelä-Libanonissa osallistuvien suomalaisten rauhanturvaajien toimintaa yritettiin estää useita kertoja torstaina partiotehtävän aikana, tiedottaa Maavoimat. Rauhanturvaajien liikkumista estettiin aamulla kello 8.30 ja 10.30 välillä.
Suomalais-ranskalainen partio pysäytettiin useita kertoja eri paikoissa. Partio käytti savukranaatteja voidakseen jatkaa tehtäväänsä.
Maavoimien mukaan kukaan ei loukkaantunut tilanteessa. Partiot ovat palanneet tiedotteen mukaan turvallisesti takaisin tukikohtaansa.
SuomenUNIFIL-joukkojen komentaja, everstiluutnanttiAri Heleniuskertoo HS:lle Libanonista, että partion liikkumista pyrittiin estämään autoilla ja skoottereilla, sekä kasaamalla tielle autonrenkaita. Joukkojen ja ajoneuvojen päälle heiteltiin myös kiviä.
”Tällaiset tilanteet ovat vaarallisia, koska ne saattavat nopeasti kehittyä pidemmälle.”
Liikkumista estivät paikalliset ihmiset. Tämän päivän tapahtumien syyt eivät vielä ole selvillä.
”Kevään aikana vastaavia tilanteita on kuitenkin ollut lukuisia,” Helenius toteaa.
”Syynä on ollut paikallisessa sosiaalisessa levitetty väärä tieto rauhanturvaajien toiminnasta. Se ruokkii tällaista käyttäytymistä.”
Väärällä tiedolla Helenius viittaa siihen, että esimerkiksi rauhanturvaajien itsenäistä liikkumista alueella on kyseenalaistettu.
Yleensätilanteet ratkeavat keskustelemalla, mutta tarvittaessa rauhanturvaajat ovat valmiita käyttämään myös voimaa, Helenius summaa.
Tämänpäiväisessä välikohtauksessa tilanteesta päästiin helposti irti. Joukot irtautuivat lopulta savukranattien avulla. Lisäapua ei tarvittu.
”Niillä harhautettiin väkijoukkoja.”
Vastaavia tilanteita varten on viimeaikoina valmistauduttu enemmän.
Keväänaikana suomalaisia rauhanturvaajia vastaan on hyökätty Libanonissa jo aiemminkin. Kesäkuussa suomalaisia rauhanturvaajiakivitettiin.
”Kyllä niitä väkivaltaisia tilanteita on ollut nyt enemmän.”
”Tilanteisiin suhtaudutaan aina vakavasti, koska ne voivat pahimmillaan kehittyä aseelliseksi uhkaksi,” Helenius kertoo.
Vaikka tilanne on vaikeutunut, Helenius muistuttaa, että pääosin arki sujuu Libanonissa edelleen rauhanturvaamisen osalta hyvin. Tämänpäiväinen tapaus ei muuta käytännön toimintaa, mutta varautumisen kasvattamista jatketaan.
Libanoniin saapuvia rauhanturvaajia on Heleniuksen mukaan valmisteltu aiempaa paremmin Libanonin kiristyneeseen ilmapiiriin.
UNIFIL-operaatio on YK:n johtama operaatio, joka aloitti toimintansa vuonna 1978. Suomi osallistuu operaatioon noin 200 rauhanturvaajalla, kerrotaan Puolustusvoimien verkkosivuilla.
Suomi on osallistunut operaatioon viidellä vuosikymmenellä; 1982–2001, 2006–2007 ja vuodesta 2012 lähtien.
Suomi osallistuu operaatioon osana ranskalaista komentajan reservipataljoonaa. Operatiivisissa tehtävissä toimiva jääkärikomppania on jatkuvassa 30 minuutin tai kolmen tunnin toimintavalmiudessa ja suorittaa vuositasolla satoja partiotehtäviä.",news
"Naapurissa asuva perhe oli valittanut turistien metelöineen, rikkoneen paikkoja, oksentaneen ja harrastaneen seksiä rakennuksen yhteisissä tiloissa.
Mielenosoittajan kyltti kehottaa boikotoimaan Airbnb:tä massaturismia vastustavassa mielenosoituksessa Barcelonassa 15. kesäkuuta.Kuva:Lluis Gene / Lehtikuva
Madridissa oikeus määräsi suljettavaksi kymmenen turisteille vuokrattua asuntoa kaupungin keskustan kerrostalossa.
Oikeus määräsi vuokraajia myös maksamaan vahingonkorvaukset perheelle, jolle turistien kovaääninen ja rietas käytös aiheutti stressiä ja unettomuutta.
Talo sijaitsee lähellä Madridin suosittua turistialuetta Plaza Mayoria. 75 prosenttia rakennuksen asunnoista on vuokrattu turisteille.
Päätös liittyy Espanjassa jatkuneisiin protesteihin liiallista turismia ja kohtuuhintaisten asuntojen puutetta vastaan.
Oikeusmääräsi suljettavaksi kymmenen asuntoa, joita on vuokrattu turisteille Madridissa, Espanjassa.
Turistiasuntojen naapurissa asuva perhe oli valittanut turistien metelöineen, rikkoneen paikkoja, oksentaneen ja harrastaneen seksiä rakennuksen yhteisissä tiloissa.
Talon aula oli täyttynyt matkalaukuista, pyyhkeistä ja turistiasuntojen siivoukseen tarkoitetuista välineistä, mikä haittasi asukkaiden liikkumista. Turistit olivat myös rikkoneet postilaatikkoja ja häirinneet hissin toimintaa.
Oikeuden päätös totesi asunnoissa tapahtuneen ""laittomia ja epähygieenisiä tekoja"", jotka olivat aiheuttaneet psyykkistä vahinkoa rakennuksessa asuvalle kahden lapsen perheelle ja loukanneen heidän perustavanlaatuista oikeuttaan yksityisyyteen, kertoo brittimediaThe Guardian.
Perhe kertoi tilanteen aiheuttaneen heille stressiä, ahdistusta ja unettomuutta.
Rakennus, jossa perhe asuu, on noin kuudenkymmenen asunnon kerrostalo lähellä Plaza Mayoria, joka on Madridin suosittua turistialuetta. 75 prosenttia rakennuksen asunnoista on vuokrattu turisteille.
Turistiasuntoja oli perheen kodin yläpuolella, alapuolella ja heidän makuuhuoneidensa läheisyydessä.
Perheoli valittanut turistien käytöksestä poliisille, joka käynyt paikalla desibelimittarin kanssa ja antanut asuntojen omistajille 16 000 euron sakot. Ongelma ei kuitenkaan poistunut.
”Ongelma on, että [yhtiöt, jotka omistavat nämä ja muut asunnot] voivat ansaita yli 150 000 euroa vuokrista yhdessä viikonlopussa, joten 16 000 euron sakko ei ole heille mitään. Minun piti nostaa kanne sillä perusteella, että perheen perusoikeuksia loukattiin – ja se onnistui"", kertoi perheen asianajajaMiguel Ángel RubioThe Guardianille.
Tuomari hylkäsi vuokra-asuntojen omistajien väitteet siitä, että kyseessä olisi ollut vain tavanomaista naapurien aiheuttamaa häiriötä. Se määräsi kymmenen asuntoa rakennuksessa suljettavaksi ja myönsi perheelle lähes 39 000 euron vahingonkorvaukset.
Päätöstulee keskelle Espanjassa pitkään jatkuneita protesteja liiallisen turismin seurauksia sekä kohtuuhintaisten asuntojen puutetta vastaan.
Liikaturismi on paljastanut Espanjan asuntokriisin laajuuden, sillä asuntojen vuokraaminen turisteille on pahentanut asuntopulaa.
Vuokrat ovat nousseet Espanjassa yli 80 prosenttia vuodesta 2014. Tämä on ylittänyt palkkojen nousun. Espanjan keskuspankin äskettäisen raportin mukaan lähes puolet vuokralaisista käyttää 40 prosenttia tuloistaan vuokraan ja asumiskuluihin, kun EU:n keskiarvo on 27 prosenttia.",news
"Venäjän liikenneministeri kutsui koolle hätäkokouksen.
Viron rajan läheisyydessä sijaitseva Laukaansuun satama on yksi Venäjän tärkeimpiä öljyn, kemikaalien ja lannoitteiden vientisatamia.
VenäjänLaukaansuun satamassa olevasta säiliöaluksesta vuotaa ammoniakkia, kertoo uutistoimistoBloomberg.
Venäjän liikenneministeriön mukaan liikenneministeriRoman Starovoiton jo kutsunut tapahtuman vuoksi koolle hätäkokouksen.
”Terminaalin pelastuspalvelut hoitavat parhaillaan vuodon jälkiseurauksia ja meripalvelu on valmiudessa mahdollisia pelastustoimia varten”, ministeriö tiedottaaInsider-lehdenmukaan.
Vuoto johtuu lehden mukaan kahdesta räjähdyksestä, joiden seurauksena aluksen kylki on vaurioitunut ja vajoamassa.
Asiasta kertoi Suomessa ensimmäisenäIltalehti.
Viron rajan läheisyydessä sijaitseva Laukaansuun satama on yksi Venäjän tärkeimpiä öljyn, kemikaalien ja lannoitteiden vientisatamia.
Venäläisentutkivan journalismin medianInsiderinmukaan liikenneministeriö on kertonut, että säiliöalus Eco Wizardissa on tapahtunut ”pieni nestemäisen ammoniakin vuoto lastauksen aikana”.
”Lastaus keskeytettiin välittömästi"", virallisessa lausunnossa sanotaan.
Aluksen parinkymmenen hengen miehistö on lausunnon mukaan evakuoitu alukselta, eikä kukaan ole loukkaantunut. Aluksen kunto on määrä tarkistaa sukeltajien avulla.
Moskovan uutisetkirjoittaa puolestaan omiin lähteisiinsä viitaten, että aluksella tapahtui kaksi räjähdystä kymmenen minuutin välein, kun ammoniakkia lastattiin alukseen sveitsiläisen lannoitevalmistajan JSC MCC Eurochemin terminaalissa.
Räjähdysten syytä ei lehden mukaan tiedetä.
Marine Traffic -sivuston mukaan Eco Wizard purjehtii Marshallinsaarten lipun alla. Se on saapunut Laukaansuuhun Belgiasta.
Ammoniakkion väritön, voimakkaasti pistävän hajuinen, erittäin ärsyttävä kaasu, joka voidaan helposti nesteyttää värittömäksi nesteeksi. Ammoniakki on erittäin myrkyllistä vesieliöille, ja se on luokiteltu ympäristölle vaaralliseksi.
Ammoniakkia käytetään muun muassa lannoitteiden ja typpihapon valmistuksessa sekä erilaisissa kylmälaitteistoissa.",news
"Puolueen nimi on Muskin mukaan America Party.
Elon Musk toimi vielä keväällä Valkoisessa talossa liittovaltion kuluja karsineen niin sanotun hallinnon tehokkuuden viraston (Doge) johdossa.Kuva:Nathan Howard / Reuters
Maailmanrikkain ihminen,Elon Musk, kirjoittaa viestipalvelu X:ssä perustaneensa lauantaina uuden puolueen Yhdysvaltoihin.
Puolueen nimi on Muskin mukaan America Party.
Yhdysvalloissa on kaksi valtapuoluetta, republikaanit ja demokraatit, mutta maassa toimii useita pienpuolueita, kuten Vihreät ja Libertaarit.
Musk on visioinut useasti uuden puolueen perustamisella sen jälkeen kun hänen välinsä Yhdysvaltain presidenttiDonald Trumpiinmenivät poikki.Miesten välit katkesivatjulkisesti kesäkuussa, kun Musk kritisoi Trumpin ajamaa valtavaa lakipakettia, joka muun muassa nostaa valtionvelkaa tuhansilla miljardeilla dollareilla.
Lakipaketti tunnetaan ”isona, kauniina lakina”, ja Trump allekirjoitti sen perjantaina.
ToistaiseksiMusk ei ole vielä esittänyt konkreettista suunnitelmaa siitä, miten puolueen perustaminen etenee ja millaista politiikkaa puolue ajaa.
Uudella puolueellaan Musk haluaisi kuitenkin häiritä sekä republikaaneja että demokraatteja muutamissa tärkeissä vaalipiireissä ja hankkia kongressiin vaa'ankieliaseman. Puolue olisi siten ratkaisijan roolissa kiistanalaisissa kysymyksissä.",news
"Suomessa myytiin viime vuonna yli 30 lämpöpumppua tuhatta kotitaloutta kohden.
Ilmalämpöpumppua asennettiin Helsingissä keväällä 2021.Kuva:Jussi Helttunen
Suomessa myytiin toiseksi eniten lämpöpumppuja suhteessa kotitalouksiin 19 Euroopan maan vertailussa vuonna 2024.
Euroopan lämpöpumppuyhdistyksen mukaan Suomessa myytiin yli 30 lämpöpumppua tuhatta kotitaloutta kohden.
Yhteensä Suomessa on yli 1,5 miljoonaa lämpöpumppua, mikä vastaa noin puolta kotitalouksista.
Tukalatkesähelteet ovat tulleet Eurooppaan jäädäkseen.
Oloa helteiden aikana voi kuitenkin helpottaa ilmastoinnilla. Lämpöpumppujen määrä onkin ollut kasvussa Euroopassa ja etenkin Suomessa viime vuosina.
19 eurooppalaisen maan vertailussa Suomessa myytiin toiseksi eniten lämpöpumppuja suhteessa kotitalouksien määrään vuonna 2024, Euroopan lämpöpumppuyhdistyskertoo. Lämpöpumppuja voi käyttää lämmityksen ohella myös tilojen viilennykseen.
Suomessa myytiin viime vuonna yli 30 lämpöpumppua tuhatta kotitaloutta kohden. Määränä tämä on lähes 100 000 lämpöpumppua.
Ainoastaan Norjassa laitteita myytiin enemmän, vajaat 50 lämpöpumppua tuhatta kotitaloutta kohden, käy ilmi 19 maan vertailusta. Kolmanneksi suurin osuus oli Ruotsissa, jossa luku oli vajaa 30, eli hieman Suomea vähemmän.
Yhteensä kotitalouksiin asennettuja lämpöpumppuja on Suomessa yli 1,5 miljoonaa. Suomessa on 2,9 miljoonaa kotitaloutta.
Euroopassaon koettu viime päivinä kovia helteitä. Esimerkiksi Espanjassa kesäkuu oli mittaushistorian kuumin ja Ranskassa toiseksi kuumin. Suomessa ja muualla Pohjois-Euroopassa on ollut viileämpää.
Vaikka Suomessa alkukesä oli viileä, esimerkiksi viime vuonna täällä mitattiin mittaushistorian eniten hellepäiviä, yhteensä 71 päivää.
Ilmatieteen laitoksenmukaanpitkä ajan keskiarvo on noin 36 hellepäivää kesässä.
Euroopanlämpöpumppu­yhdistyksen raportti kattaa 19 Euroopan maata. Yhdistyksen mukaan näissä maissa on yhteensä jopa yli 25 miljoonaa lämpöpumppua. Määrä tarkoittaa yhdistyksen mukaan sitä, että näissä maissa keskimäärin joka kahdeksannesta kotitaloudesta löytyy lämpöpumppu.
Lämpöpumppuyhdistyksen mukaan laitteita myytiin Euroopassa erityisen paljon vuonna 2022, jolloin myynti oli 19 maassa yhteensä yli kolme miljoonaa kappaletta. Viime vuoteen määrä väheni viidenneksellä.
Ennen vuotta 2022 myyntimäärät kasvoivat joka vuosi tilastoidun kymmenen vuoden ajan.
Selvityksen maista Britanniassa myytiin vähiten lämpöpumppuja suhteessa kotitalouksiin: vain reilut kolme tuhatta kotitaloutta kohden.",news
"Venäjän eteneminen hidastui kesäkuussa, mutta Yhdysvaltain aseavun katkeaminen voi auttaa sitä loppukesästä.
Ukrainalainen BM-21 Grad -raketinheitin toiminnassa Donetskin rintamalla kesäkuussa.Kuva:Anatolii Stepanov / Reuters
Venäjän eteneminen Ukrainassa hidastui kesäkuussa, mutta sen eteneminen rintamalla on yhä nopeampaa kuin vuosi sitten.
Venäjä jatkaa myös iskujaan Ukrainan kaupunkeihin.
Kiovassa Venäjän iskuissa haavoittui kesäkuussa 200 ihmistä ja yli 40 kuoli, kertoo Radio Free Europe.
Yhdysvaltain aseavun jäädyttäminen voi heikentää Ukrainan asemaa erityisesti ilmatorjunnan osalta.
Puhtaidenlukujen valossa aloite Venäjän hyökkäyssodassa Ukrainassa on jo pidempään ollut hyökkääjällä. Keväällä 2024 alkanut Venäjän etenemisvaihe ei ole käytännössä missään vaiheessa pysähtynyt, ainakaan Ukrainan rajojen sisällä.
Eteneminen, joka olisi vielä reilu vuosi sitten vaikuttanut verrattain nopealta, nähtäisiin nyt epäonnistumisena Venäjälle. Reilun vuoden takaisesta paikallaan pysyneestä asemasodasta onsiirryttyrivakampaan ryömimiseen.
Etenemisentodellinen vaikutus on silti vähäistä, eikä taistelukentän suuri kuva ei ole muuttunut. Venäjä yrittää edelleen saartaa Pokrovskin ja Kostjantynivkan kaupunkeja ja luoda edellytykset syvemmälle Donetskin pohjoiselle kaupunkivyöhykkeelle etenemiselle.
Kesäkuun aikana Venäjä ei juuri edistynyt tässä tavoitteessaan.
Etenemistä tapahtui sen sijaan siellä täällä rintamalla. Venäjän merkittävimpänä saavutuksena voidaan pitää Dnipropetrovskin alueen rajan ylitystä Novopavlivkan asutuskeskuksen eteläpuolella.
Sekin on lähinnä propagandavoitto. Donetskin ja Dnipropetrovskin alueiden rajalta alkavat laajat peltoaukeat, jotka jatkuvat aina kaukana yli sadan kilometrin päässä sijaitsevalle Dneprjoelle asti.
Alueen sotilaallinen merkitys on parhaimmillaankin rajallinen. Seuraava tärkeä risteyskaupunkikin sijaitsee yli 30 kilometrin päässä lännessä.
Sodanlopputulokselle on tällä hetkellä yhdentekevää, kuka hallitsee kymmentä seuraavaa kilometriä Itä-Ukrainassa. Sota kiihtyykin nyt myös Ukrainan kotirintamalla.
Kesäisen hyökkäysoperaation jatkuessa Venäjä on kiihdyttänyt ilmaiskujaan. Venäjän iskujen aiheuttamat siviilitappiot ovat kasvaneet vuoden aikana merkittävästi. Asiastakertoo muun muassaRadio Free Europe.
Viime vuoden kesäkuussa Kiovassa haavoittui Venäjän ilmaiskuissa koko kuun aikana kuusi ihmistä. Juuri päättyneen kesäkuun aikana Venäjän iskuissa haavoittuneita oli Kiovassa 200. Yli 40 ihmistä kuoli iskujen seurauksena.
Ohjusten ja lennokkien valmistusmäärät ovat kasvaneet merkittävästi viimeisen vuoden aikana. Venäjä saattaakin nyt käyttää helposti yhteen iskuun yhtä paljon lennokkeja ja ohjuksia kuin se käytti viime vuonna kokonaisen kuukauden aikana.
Pelkillä ilmaiskuillakaan Ukrainaa ei kuitenkaan pakoteta polvilleen.
Ukrainassakäydään siisyhä kulutussotaa. Venäjä yrittää väsyttää Ukrainan poliittisesti ja kuluttaa sen resurssit loppuun taistelukentällä.
Kuukausittaisia etenemislukuja sekä Venäjän ilmaiskujen suuruutta voidaan pitää jonkinlaisena indikaattorina sodan suunnasta. Tällä hetkellä Ukraina kykenee torjuntavoittoihin: vaikka tilanne ei ole hyvä, se ei myöskään muuttunut kesäkuussa huonommaksi.
Tuore Yhdysvaltojen aseellisen tuen jäädyttäminen saattaa kuitenkin pahentaa tilannetta. Puolassa on yhdysvaltalaisen NPR:n toimittajanmukaanvarastoissa jumissa kymmeniä ilmatorjuntaohjuksia, tuhansia tykistöammuksia ja satoja Himars-raketinheitinjärjestelmän raketteja.
Ilman niitä Ukrainan asema muuttuu entistä haastavammaksi. Sotatieteiden dosentinIlmari Käihkönmukaanerityisesti Ukrainan ilmatorjunnan toiminta saattaa heikentyä merkittävästi avun katkaisun vuoksi.
Heinäkuussa Ukrainan tilanne saattaa siis jälleen heikentyä. Maan tiedustelunjulkaisemien tietojenmukaan Pohjois-Korea saattaisi olla lähettämässä Venäjän tueksi jopa 30 000 sotilasta lisää.",news
"Puheen aikana luulin eläväni aikalimbossa, kirjoittaa HS:n ulkomaan­toimittaja Mira Kokko kommentissaan.
Demokraattien vähemmistö­johtaja Hakeem Jeffries kuvattuna kongressi­talon edustalla Washingtonissa keskiviikkona.Kuva:Kevin Dietsch / Getty Images
Iltapäivälläkolmen aikaan työvuoroni alkaessa aloin seuraamaan Yhdysvaltain presidentinDonald Trumpin”suuren ja kauniin” lakipaketin käsittelyä maan edustajain­huoneessa. Laitoin kuulokkeen korvaan kuunnellakseni puheita, jotta kuulen äänestyksen alkamisesta.
Enpä arvannut, että vielä iltakahdeksalta kuuntelisin saman puhujan, demokraattien vähemmistö­johtajanHakeem Jeffriesinpuhetta. Siis lähes yhdeksän tuntia sen jälkeen, kun hän aloitti puheensa ennen aamuviittä paikallista aikaa.
Yhteensä puhe kesti 8 tuntia ja 33 minuuttia.
Jeffries käytti hyväkseen niin sanottua ”taikaminuuttia”, joka sallii edustajain­huoneen enemmistö- ja vähemmistö­johtajille täysistunnon loppuun rajattoman puheajan.
Hän käytti omien sanojensa mukaan puheenvuoron ”antaakseen yhdysvaltalaisille aikaa ymmärtää, miten vahingollinen lakipaketti on heidän elämälleen”.
Puheenseuraaminen sivukorvalla tuntui viettämieni tuntien ajan siltä, että olisin elänyt samaa hetkeä yhä uudelleen ja uudelleen.
Tietyin aikavälein Jeffries mainitsi ”suuren ja ruman” lakipaketin, kuten hän sitä itse kekseliäästi kutsuu, ja kannusti ihmisiä taputtamaan seisten.
Jeffriesillä oli pöydällä edessään paksu paperipinkka, josta hän luki ääneen, millaisia seurauksia lakipaketin leikkauksilla olisi tavan ihmisen elämään. Sen lisäksi hän pulisi välillä itsestään ja elämästään.
Kahdeksantuntisen puheen seuraaminen herätti kysymyksiä: Miten Jeffries jaksaa seisoa näin kauan? Eikö hänen tarvitse käydä vessassa vai onko hänellä vaippa? Hän kuitenkin litki jatkuvasti vettä, mikä ei toki ole ihme, kun puheen kesto ylitti työpäivän pituuden.
Aina kunluulin puheen loppuvan, Jeffries kysyi yleisöltään, saisiko hän vielä nostaa esille yhden asian. Kysymyksen jälkeen, oletettavasti demokraatti­edustajien, joukosta kuului joka kerta kyllä-huutoja ja naureskelua.
Välillä hän mainitsi puheen pian lähestyvän loppu, mutta senkin jälkeen puhe kesti vielä tunteja.
Valehtelematta puhe muistutti huvittavuutensa vuoksi legendaarista amerikkalaista huumorisarjaaThe Officea.
Vastaavanlaisenpuheen Suomessaon pitänytperus­suomalaisten entinen kansan­edustaja ja nykyinen euro­parlamentaarikkoSebastian Tynkkynen, joka puhui eduskunnassa yli kahdeksan tuntia vuonna 2021.
Syynä pitkälle puheenvuorolle kerrottiin tuolloin olleen ajan antaminen kansan­edustajille ja kansalaisille perehtyä paremmin laajaan elpymis­pakettiin.
Tynkkysen puhe alitti juuri ja juuri Jeffriesin puheen, sillä hän puhui ”vain” 8 tuntia ja 24 minuuttia.
Yhdysvaltain historian pisin puhe pidettiin puolestaan tämän vuoden maalis-huhtikuun vaihteessa, kun demokraatti­senaattori puhui 25 tuntia ja 4 minuuttia.
Voikin kysyä, miksi teatraalisia pituuksia saavat puheet vaikuttavat olevan yleistymään päin.
Ennätyksen tavoitteleminen lienee protesti valtaapitäviä ja heidän päätöksiään kohtaan, mutta saavutetaanko niillä tavoiteltu lopputulos?",news
"Demokraateille ja republikaaneille ei ole löytynyt merkittäviä haastajia lähes 170 vuoteen.
Elon Musk kuvattuna lehdistötilaisuudessa Valkoisessa talossa toukokuun lopulla. Edustalla presidentti Abraham Lincolnin rintakuva.Kuva:Allison Robbert / AFP
Elon Musk on perustanut uuden Amerikka-puolueen Yhdysvaltoihin ja tavoittelee menestystä vuoden 2026 kongressivaaleissa.
Yhdysvaltain poliittista kenttää ovat hallinneet demokraatit ja republikaanit 1800-luvun puolivälistä lähtien.
Uuden puolueen perustaminen ja vaalilipukkeelle pääseminen on haastavaa osavaltioiden lakien ja vaalijärjestelmän vuoksi.
Puolueen rakentaminen vaatii myös kärsivällisyyttä, jota Muskilla ei välttämättä ole.
Maailmanrikkain ihminenElon Muskkertoi lauantaina perustaneensa uuden Amerikka-puolueeksi nimeämänsä puolueen Yhdysvaltoihin.
Muskalustipuolueen perustamista perjantaina kysymällä viestipalvelu X:ssä, haluavatko ihmiset vapautua Yhdysvaltojen kahden puolueen järjestelmästä. Perjantaina vietettiin Yhdysvaltain itsenäisyyspäivää.
”Me elämme yksipuoluejärjestelmässä, emme demokratiassa”, Muskkirjoittilauantaina kertoessaan uuden puolueen perustamisesta.
Musk tahtoo saada puolueensa toimintaan vuoden 2026 kongressivaaleja varten.
Yhdysvalloissaon kaksi valtapuoluetta, republikaanit ja demokraatit, jotka ovat dominoineet maan poliittista kenttää 1800-luvun puolivälistä saakka. Niiden lisäksi maassa toimii kuitenkin useampia pienpuolueita.
Pienpuolueiden menestys ei historiallisesti ole ollut päätä huimaavaa. Tällä hetkellä tunnetuin pääpuolueista itsenäinen edustaja on Vermontin osavaltion senaattoriBernie Sanders.
Hän toimiikin käytännössä osana demokraattipuoluetta ja on ollut sen jäsen pyrkiessään presidenttiehdokkaaksi.
Vuoden 1856 jälkeen paras tulos niin kutsutulle ”kolmannen puolueen” ehdokkaalle oli vuoden 1912 presidentinvaaleissa. Tuolloin entinen presidenttiTheodore ”Teddy” Rooseveltvoitti progressiivisen puolueen ehdokkaana kuusi osavaltiota.
Senaatissa ja edustajainhuoneessa ei kahden valtapuolueen ulkopuolisilla edustajilla ole milloinkaan ollut merkittävää edustusta.
Amerikka-puolueella onkin melkoinen matka kuljettavana, jos se todellakin tahtoo olla vaihtoehto demokraateille ja republikaaneille.
Kaikilla Yhdysvaltain osavaltioilla on omat lakinsa, jotka määrittävät sitä, mitkä puolueet pääsevät osavaltion vaalilipukkeelle. Joissain osavaltioissa puolueiden täytyy kerätä tuhansia kannattajakortteja.
”Lait osavaltioissa suosivat kahta suurta puoluetta, ja tekevät kolmannen poliittisen puolueen syntymisen mahdollisimman vaikeaksi”, vaalijuristiBrett KappelsanoiCBS Newsille.
The Washington Post-lehdenmukaanvuoden 2024 presidentinvaaleissa yhtäkään kahden valtapuolueen ulkopuolista ehdokasta ei pystynyt äänestämään kaikissa osavaltioissa.
Liittovaltion tasolla uuden puolueen tunnustamiseen taas vaaditaan hyväksyntä liittovaltion vaalikomitealta.
”Esteet uuden puolueen perustamisen ja sen vaalilipukkeelle saamisen tiellä ovat todella korkeat”, Kappel sanoi CBS:lle.
Osanesteistä voi ohittaa rahalla, mutta poliittisten puolueiden rahoittamista ohjaavat lait rajoittaisivat Muskin kykyä tukea uutta puoluettaan.
Yhdysvaltain vaalijärjestelmä toimii myös enemmistövaaliperiaatteella, jossa uuden puolueen pitäisi voittaa enemmistö osavaltion äänistä saadakseen edustajansa kongressiin. Se on vaikeaa.
Muskon esittänyt, että uusi puolue voisi keskittyä voittamaan muutamia paikkoja senaatista tai edustajainhuoneesta. Silloin puolue voisi olla vaa’ankieliasemassa kaikessa päätöksenteossa.
Kannatuksen kasvattaminen vie kuitenkin aikaa ja vaivaa, eikä Musk ole tunnettu kärsivällisyydestään.
The Washington Postille asiaa kommentoinut Duke-yliopiston professoriMac McCorklesanoi, ettei hän usko, että Musk käyttää loppuelämänsä puolueen rakentamiseen.
Rahallakaanei saa kaikkea. Musk käytti yli 20 miljoonaa dollaria konservatiivisen tuomarin tukemiseen Wisconsinin osavaltion korkeimman oikeuden tuomarikilvassa.
Käytetystä rahamäärästä huolimatta Muskin tukema ehdokas hävisi kilvan.
Ilmassa ovat myös Muskin todelliset motiivit. McCorklen mukaan kyse on pohjimmiltaan Muskin jaDonald Trumpinvälisestä riidasta ja miljardöörin yrityksistä kampittaa Yhdysvaltain presidenttiä.",news
"Ilmatorjunta-asiantuntija Esa Kelloniemi muistuttaa, että jos Ukrainan ilmatorjuntakyky menee, Venäjällä on vapaat kädet iskeä.
Ukrainalaisia sotilaita kävelemässä Patriot-ilmapuolustusjärjestelmän ohi Ukrainassa vuonna 2024.Kuva:Sergei Supinsky / AFP
Yhdysvaltain presidentti Donald Trump on luvannut Ukrainalle kymmenen Patriot-ilmatorjuntaohjusta Venäjän ilmaiskujen torjuntaan.
Sotatieteilijä Ilmari Käihkön mukaan määrä on riittämätön, sillä Ukraina olisi tarvinnut sen verran pelkästään yhden yön aikana.
Trump on antanut ristiriitaisia viestejä Ukrainan tukemisesta, mutta on nyt puhunut aiempaa kriittisemmin Venäjän presidentti Vladimir Putinista.
Ilmatorjunta-asiantuntija Esa Kelloniemen mukaan Ukrainan täytyy priorisoida vähien ohjusten käyttöä.
YhdysvaltainUkrainalle mediatietojen mukaan lupaamat kymmenen Patriot-ilmatorjuntaohjusta eivät riitä mihinkään, arvioi sotatieteilijäIlmari Käihkö.
”Se on varmaan se määrä, mitä Ukraina olisi pelkästään viime yönä Venäjän ilmahyökkäyksessä tarvinnut”, Käihkö sanoo.
Hän pitää kuitenkin Ukrainan kannalta kaikkea apua tärkeänä. Kymmenen tai edes kolmekymmentä ohjusta eivät kuitenkaan ratkaise sotaa.
PresidenttiDonald Trumpinhallinto on viime päivinä antanut varsin ristiriitaisia viestejä Ukrainan aseavusta. Vieläviime viikollamaan puolustusministeriö ilmoitti yllättäen keskeyttävänsä tiettyjen aseiden viennin Ukrainaan vedoten hupeneviin varastoihin.
Trump väitti kuitenkin myöhemmin, ettei ollut itse vastuussa päätöksestä. Sen sijaan hän sanoi maanantaina haluavansa lähettää lisää puolustusaseita Ukrainaan.
YhdysvaltalaismediaWall Street Journalkertoi Trumpin harkitsevan kokonaan uuden Patriot-ilmatorjuntajärjestelmän lähettämistä Ukrainaan. Yhdysvallat selvittää myös, voisivatko muut maat, kuten Saksa, lähettää Patriot-järjestelmiä, ja Yhdysvallat ja Euroopan Nato-maat jakaa hankinnan kustannukset.
Axios-mediapuolestaan kertoi Trumpin luvanneen Ukrainalle kymmenen Patriot-ilmatorjuntaohjusta.
Ristiriitaiset viestit jatkuivat tiistaina, kun Trump puhui kovin sanoin Venäjän presidenttiVladimir Putinista, johon hän on aiemminsuhtautunuthuomattavan myötäilevästi.
”Meille syötetään paljon paskapuhetta Putinilta, jos haluatte tietää totuuden. Hän on aina hyvin kohtelias, mutta se osoittautuu merkityksettömäksi”, Trumpvalitteli.
Samalla presidentti vihjaili tukevansa jyrkkiä pakotteita Venäjää vastaan.
Käihkönmukaan on mahdollista, että Trump olisi viimein ymmärtänyt, ettei hänen politiikkansa ole johtanut positiivisiin tuloksiin sodan lopettamiseksi. Ongelmana pysyy Trumpin ailahtelevuus.
”Nämä ovat vielä vain puheita – käytännön toimenpiteet puuttuvat”, Käihkö korostaa.
”Trumpin puheita voi tulkita siten, että heilläkin ollaan ymmärretty, että Ukrainaa on pakko aseistaa.”
Käytännön aseavun lisäksi keskeistä olisi jatkaa Venäjän talouspakotteiden kiertoyritysten estämistä, Käihkö sanoo.
Trumpintoivomassa pikaisessa sodan päättämisessä ainoastaan Ukraina on tullut neuvotteluissa vastaan.
”Venäjän vaatimukset ovat aivan samat kuin keväällä 2022”, toteaa Käihkö.
Ukrainalla ei ole varaa joutua Yhdysvaltojen kanssa nenäkkäin, mutta Venäjä katsoo, että sillä on. Käihkön mukaan Trumpin kovenevat lausunnot viittaavat siihen, että Venäjän strategian epäonnistuminen on mahdollista.
Sotatieteilijä Ilmari Käihkö.Kuva:Roni Rekomaa / Lehtikuva
”Eihän se näytä siltä, että Ukrainan täydellistä alistumista pystyttäisiin ainakaan lähitulevaisuudessa saamaan. Voisi olla [Venäjältä] fiksua, että näkökantoja jollain tapaa lievennettäisiin.”
Käihkön mukaan Ukrainaa pitää tukea monella tavalla hyvin paljon enemmän, jotta hyökkäyssodan eteneminen saataisiin pysäytettyä ja Venäjälle tulisi enemmän syitä perääntyä vaatimuksistaan.
Ukrainallaon kiireellinen tarve ilmatorjuntaohjuksille, sillä Venäjä on viime viikkoina kiihdyttänyt ilmaiskujaan. Esimerkiksikeskiviikkona Ukraina sanoi, että Venäjä teki yöllä hyökkäyssodan suurimman drooni- ja ohjushyökkäyksen.
Ilmatorjuntamuseon johtaja ja ilmatorjunta-asiantuntijaEsa Kelloniemenmukaan nopein apu Ukrainan ilmatorjuntaan tulee Euroopasta, todennäköisimmin Saksasta.
Parhaiten tuotantokapasiteettia länsimaista on Yhdysvalloilla, joka pystyisi halutessaan myös lisäämään sitä. Sille kymmenen Patriot-ohjusta on pieni määrä.
”Se on tietysti rahasta kiinni.”
Ilmatorjunta-asiantuntija Esa Kelloniemi.Kuva:Markku Ulander / Lehtikuva
Kelloniemenmukaan Venäjä on pystynyt Kiinan tuella ylläpitämään ohjustuotantoaan. Ukrainan kannalta tilanne on erityisen hankala, jos ilmatorjuntakyky menee ohjusten puuttuessa.
”Silloin Venäjällä on vapaat kädet iskeä ja valita kohteensa”, Kelloniemi sanoo.
Vaikka eivät ballistiset ohjuksetkaan halpoja ole: Venäjän ei kannata tuhlata niitä, jos Ukrainalla on torjuntakykyä.
Nyt Yhdysvallat suuntaa kapasiteettiaan myös Lähi-itään.
”Tottakai he ovat herkempiä sen suhteen, kuinka alas niitä varastoja voidaan ajaa.”
KunYhdysvallat yllättäen viime viikolla ilmoitti keskeyttävänsä osan aseavusta, puolustusministeriPete Hegsethvetosi hupeneviin varastoihin. Väitettä onsittemmin kyseenalaistettu.
BrittilehtiGuardianinmukaan Yhdysvalloilla on kuitenkin Patriot-ohjuksia vain neljännes siitä määrästä, jota sen puolustusvalmiussuunnitelmat edellyttäisivät.
Siitä, ovatko ohjukset Yhdysvalloilla oikeasti lopussa, ei voi Kelloniemen mukaan olla kuitenkaan varma – voi myös olla, että haluttomuus ohjusten myöntämiseen on poliittista.
”Nyt kun on vähän ohjuksia, Ukrainan täytyy priorisoida niiden käyttöä”, Kelloniemi sanoo.
”Totta kai se on hankala tilanne puolustajalle, kun hyökkääjä tietää, että siellä on rajallinen kapasiteetti.”",news
"Tyttöjen kristillisen kesäleirin majoitustiloja sijaitsi pahoin tulvineen Guadalupejoen rannoilla. Kaikkiaan kuolonuhreja on tulvasta yli 100.
Näkymä Camp Mysticin leiriläisten majoitustiloista tulvan jälkeen.Kuva:Ronaldo Schemidt / AFP
Ainakin 27 leiriläistä ja ohjaajaa kuoli tulvissa kristillisellä kesäleirillä Guadalupejoen rannalla Texasissa.
Tulvissa on kuollut yhteensä 81 ihmistä. Kyseessä on yksi pahimmista tulvista Yhdysvalloissa sataan vuoteen.
Viranomaisia kritisoidaan riittämättömistä tulvavaroitusjärjestelmistä ja siitä, etteivät he reagoineet varoituksiin.
Ainakin27 leiriläistä ja ohjaajaa on kuollut Yhdysvaltojen Texasia koetelleissa tulvissa, vahvisti tyttöjen kristillinen kesäleiri Camp Mystic maanantaina.
Leiri sijaitsi pahoin tulvineen Guadalupejoen rannalla. Leirillä oli noin 750 tyttöä.
4. heinäkuuta alkaneissa tulvissa on kuollut ainakin 104 ihmistä. Uhreista lapsia on kaikkiaan 28. Kyseessä on yksi eniten kuolemia aiheuttaneista tulvista Yhdysvalloissa viimeisimpien sadan vuoden aikana, kertoo yhdysvaltalaismediaThe New York Times.
13-vuotiasElinor Lesterevakuoitiin leiriltä mökkitovereidensa kanssa helikopterilla sen jälkeen, kun he olivat kahlanneet tulvavesien läpi, kertoo yhdysvaltalainenuutistoimisto AP.
Lester majoittui muiden vanhempien leiriläisten kanssa korkeammalla sijaitsevalla alueella. Nuorempien leiriläisten mökit, joissa majoittuvat ovat 8-vuotiaita tai sitä vanhempia, sijaitsevat joen rannoilla ja tulvivat ensimmäisinä, Lester kertoi AP:lle.
”Leiri tuhoutui täysin”, Lester sanoi.
”Se oli todella pelottavaa.”
Tulvaon nostattanut kritiikkiä viranomaisia kohtaan, sillä Kerrin piirikunnassa ei ole ulkona sijaitsevia säävaroitussireenejä. Niitä on usein esimerkiksi tornadoalueilla.
Ne olivat aikoinaan yleisiä kaikkialla Yhdysvalloissa kylmän sodan aikaisten ydiniskuhälytysjärjestelmien jäänteenä.
Kansallinen sääpalvelu oli antanut jo torstaina tulvavaroituksia alueelle. Varhain perjantaiaamuna se antoi varoituksen mahdollisesta katastrofaalisesta vahingosta ja vakavasta uhasta ihmiselämälle.
Paikallisviranomaiset ovat sanoneet, etteivät he olleet odottaneet rankkasadetta, joka vastaisi kuukausien sademäärää alueella.
Kerrin piirikunnan tuomari ja piirikunnan korkein vaaleilla valittu virkamiesRob Kellykertoi AP:llepaikallisten olevan tietoisia siitä, että alueella sataa usein rankasti ja että joella on tapana tulvia.
”Mutta kukaan ei nähnyt tämän olevan tulossa”, Kelly sanoi.
Hänen mukaansa piirikunta harkitsi tulvavaroitusjärjestelmää, mutta sitä pidettiin liian kalliina.
uhrimääränennustetaan yhä kasvavan, ja osa ruumiista on vielä tunnistamatta.
Pelastus- ja etsintätöitä on vaikeuttanut huono sää. Alueelle on ennustettu lisää rankkasateita.",news
"Gazalaisviranomaiset kertovat yli 20 ihmisen kuolleen Israelin tuoreissa iskuissa.
Gazankaistalla yli 20 ihmistä on kuollut Israelin iskuissa, Gazan väestönsuojeluvirasto kertoo.
Viraston edustajan mukaan tuhoisin iskuista tappoi 12 ihmistä Gazan kaistan keskiosissa. Uhreista kahdeksan oli lapsia. Israelin koneet kohdistivat iskun lääkintäpisteen edustalle kerääntyneeseen ihmisjoukkoon, viranomainen sanoo.
Israelin armeija ei kommentoinut iskuja välittömästi.
Gazan viranomaisten mukaan Israelin iskuissa kuoli keskiviikkona yli 20 ja tiistaina liki 30 ihmistä.
AselevostaGazaan on neuvoteltu Qatarin välityksellä sunnuntaista lähtien.
Äärijärjestö Hamas ilmoitti Qatarin Dohassa käytävissä aseleponeuvotteluissa olevansa valmis vapauttamaan kymmenen panttivankia. Neuvottelut ovat Hamasin lausunnon mukaan olleet Israelin peräänantamattomuuden vuoksi vaikeat, mutta työtä ratkaisujen löytämiseksi jatketaan.
”Jatkamme vakavaa ja myönteistä yhteistyötä välittäjien kanssa esteiden voittamiseksi, lopettaaksemme kansamme kärsimyksen ja varmistaaksemme sen pyrkimykset vapauteen, turvallisuuteen ja ihmisarvoiseen elämään”, Hamasin lausunnossa sanottiin.
Keskeisiä neuvottelukysymyksiä ovat Hamasin mukaan edelleen avustusten toimitukset Gazaan, Israelin vetäytyminen sekä ehdot taisteluiden pysyvälle lopettamiselle.
Israel on vaatinut, että se saa pitää sotilaitaan Gazassa mahdollisen 60 päivän aselevon aikana.
Palestiinalaiset osoittivat mieltään Länsirannalla heinäkuun alussa. He vaativat vankienvaihtoa Hamasin ja Israelin hallituksen välillä. Mielenosoittajat pitivät käsissään kuvia vangituista perheenjäsenistään.Kuva:Nasser Ishtayeh / ZUMA
Tiistainakäynnistyi neuvotteluiden neljäs kokous sen jälkeen, kun Yhdysvaltain presidenttiDonald Trumpoli painostanut Israelin pääministeriäBenjamin Netanjahuaneuvottelemaan sodan lopettamiseksi.
Netanjahu, joka tapasi Trumpin Washingtonissa tiistai-iltana ja pysyi edelleen tiukkana Hamasin murskaamisen suhteen, sanoi tuolloin uskovansa sopimuksen olevan lähellä.
”Luulen, että olemme lähellä sopimusta”, hän sanoi FOX Business Networkin Mornings with Maria -ohjelmassa.
Yhdysvallat on ilmaissut uskonsa siihen, että 60 päivän mittainen aseleposopimus saavutettaisiin ennen kuluvan viikon loppua.
Israelin ulkoministeriGideon Saarsanoi myös, että väliaikainen sopimus olisi mahdollinen ja voisi jopa avata tien pysyvämmälle rauhalle, kun taas presidenttiIsaac Herzogpuhui ”historiallisesta mahdollisuudesta” muutokseen.",news
"Boston Consulting Group laski, että palestiinalaiset saa lähtemään Gazasta 9 000 dollarilla. Sama yhtiö auttoi Israelia ja Yhdysvaltoja perustamaan kritisoidun Gaza Humanitarian Foundationin (GHF).
Helmikuussa Trump ilmoitti suunnitelmastaan, jonka mukaan Yhdysvallat voisi raivata Gazan alueen. Tilalle rakennettaisiin asuntoja.Kuva:Menahem Kahana / AFP
Israelja Yhdysvallatovat antaneetpakkosiirtojen suunnittelemisesta toimeksiannon kansainväliselle konsulttiyhtiölle Boston Consulting Groupille (BCG), kertoo Financial Times (FT) -lehti.
Yhtiö otti tilauksen vastaan.
Israelin hallitus ei ole millään tavoin peitellyt, että sen tavoite olisi tyhjentää Gaza palestiinalaisista. Tavoite on sanottu suoraan.
Yhdysvaltain presidenttiDonald Trumpillaon oma mallinsa, jossa Yhdysvallat ottaisiGazan kaistaleen haltuunsa– ilman palestiinalaisia.
Suunnitelmia ei ole estänyt se, että pakkosiirrot ovat laittomia, varsinkin, kun kyse on alueen etnisestä puhdistamisesta.
BCG:nkonsultit suunnittelivat neljän miljoonan dollarin arvoisten sopimusten edestä Israelille ja Yhdysvalloille, mihin ja miten palestiinalaiset voitaisiin siirtää Gazasta.
BCG:n mallinnuksessa arvioitiin, että yli puoli miljoonaa gazalaista siirtyisi alueelta, kun näille tarjottaisiin 9 000 dollarin eli 7 700 euron ”uudelleensijoituspaketti”.
Myös rahan tarjoaminen keskellä nälänhätää olisi gazalaisten siirtämistä pakolla. Israel on ajanut Gazassa tilanteen sellaiseksi, että käytännössä ihmisillä ei olisi muuta mahdollisuutta säilyä hengissä kuin suostua siirtymään pois Gazasta.
Israelin tavoite on aivan toinen kuin ne tilanteet, joissa kansainvälinen yhteisö on harkinnut ja myös tehnyt Gazasta joitakin evakuointeja. Tuolloin kyse on ollut esimerkiksi vakavasti sairaiden lasten hoidon mahdollistamista jossakin muussa maassa. Esimerkiksi Saksa on ottanut vastaan ihmisiä Gazasta.
Tätäkin on pidetty Gazan miehitystilanteessa hyvin vaikeana ratkaisuna, sillä Gazasta lähtevillä ei olisi tosiasiassa mahdollisuutta palata koteihinsa.
FT:n lähteet eivät kerro, minne palestiinalaiset BCG:n mallissa mahdollisesti olisi siirretty.
Israel on kuitenkin käynyt keskusteluja eri maiden kanssa siitä, että nämä ottaisivat vastaan satojatuhansia palestiinalaisia Gazasta. Maaliskuussa uutisiin nousi esimerkiksi se, että Sudan, Somalia ja Syyria olivat kieltäytyneet ottamasta palestiinalaisia vastaan.
BCG:nkonsultit auttoivat myös Israelia ja Yhdysvaltoja perustamaan kritiikin kohteeksi noussutta Gaza Humanitarian Foundationia (GHF) ja siihen liittyvää turvallisuusyritystä.
Israel on estänyt humanitaaristen järjestöjen työn Gazassa ja siirtänyt ruoka-avun jakelun GHF:lle. Näin Israel saa myös siirrettyä väestöä Gazassa haluamilleen paikoille.
Sen harvoissa ruuanjakelupisteissä ovat läsnä Israelin sotilaat, jotka ovat lähes päivittäin avanneet tulen ruokaa hakevia gazalaisia kohti.Ainakin 500 ihmistä on jo kuollut ruoka-apua hakiessaansen jälkeen, kun GHF aloitti toimintansa toukokuussa, Gazan terveysministeriö kertoo. Loukkaantuneita on ainakin 4 000.
Humanitaariset järjestöt ovat kieltäytyneet toimimasta GHF:n kanssa ja YK on kutsunut sitä Israelin sotatoimien viikunanlehdeksi.
BostonConsulting Groupissa projekti kulki koodinimellä Aurora ja se kesti yli seitsemän kuukautta, Financial Times kertoo.
BCG on sittemmin irtisanoutunut projektista, erottanut kaksi partneria ja väittää, että ylempää johtoa johdettiin harhaan projektin laajuudesta.",news
"Texasin traagiset tulvat ovat vieneet jo ainakin 119 ihmisen hengen. Useat uhreista ovat lapsia.
Ilmakuvaa Kerrin piirikuntaa halkovasta Guadalupejoesta Kerrvillen kaupungissa tiistailta.Kuva:Christopher Lee / San Antonio Express-News
Texasin tulvissa on kuollut ainakin 119 ihmistä, joista 36 on lapsia. Yli 160 ihmistä on edelleen kateissa.
Silminnäkijä Lorena Guillen kertoo CNN:lle nähneensä kokonaisten mökkien huuhtoutuneen tulvan mukana.
Texasin kuvernööri Greg Abbott lupaa parantaa osavaltion varautumista tulvakatastrofeihin tulevaisuudessa.
”Huudotkummittelevat mielessäni. Joka kerta, kun suljen silmäni, kuulen ihmisten huudot”, kuvailee Texasin Kerrvillessä ravintolaa ja leirintäaluetta pyörittäväLorena Guillenkokemaansa.
”Kymmenet ajoneuvot huuhtoutuivat joen mukana pois. Näin niiden valot ja kuulin, kuinka ihmiset soittivat niiden äänitorvia”, Guillen jatkaaCNN:lle.
Guillen kertoo, kuinka virtaavan veden viemät mökit paiskautuivat päin puita.
”Kun vesi imaisi mökit mennessään, huudot loppuivat.”
Guillen ja hänen miehensä yrittivät auttaa virtaan joutuneita ihmisiä. Guillen muistelee jossain vaiheessa kuulleensa miehensä huutavan jollekulle: ”heitä minulle vauvasi, heitä minulle vauvasi”, jotta hän olisi voinut pelastaa edes lapsen. Mutta ennen kuin se ehti tapahtua, oli vesi osunut sekä Guillenin mieheen että henkilöön, jota tämä yritti pelastaa.
Guillenin mies oli kuitenkin onnistunut takertumaan kiinni johonkin ja pelastunut siten virralta.
Paikallisia osallistui rukoushetkeen muistamaan tulvien uhreja Kerrvillessä keskiviikkona.Kuva:Umit Bektas / Reuters
Texasinhistoriallisen tuhoisissa tulvissa kuolleiden määrä nousi jälleen keskiviikkona. Uhriluku on nyt vähintään 119 uutisoivat CNN ja AFP. Kadonneita on edelleen yli 160.
Eniten kuolleita on Kerrin piirikunnasta, jossa tulva tuhosi 750 osallistujan Camp Mystic -kesäleirin. Piirikunnassa on tähän mennessä ilmoitettu yhteensä 96 kuolleesta, joista 36 on lapsia. Viisi leiriläistä ja yksi leiriohjaaja on edelleen kateissa.
Epäilykset pelastusoperaatioiden onnistumisesta ovat viime päivinä kasvaneet. Lisäksi keskustelu siitä, ovatko presidenttiDonald Trumpinhallinnon leikkaukset heikentäneet varoitusjärjestelmiä, on kiihtynyt.
Ajoittain kiivaiksikin käynneissä lehdistötilaisuuksissa viranomaiset ovat vaikuttaneet kiertelevän kysymyksiä, jotka ovat koskeneet pelastusvasteen nopeutta.
Viranomaiset ovat silti luvanneet, että jälkiarviointi tullaan tekemään ja kysymyksiin tullaan vastaamaan.
Keskiviikkona Texasin kuvernööriGreg Abbottilmoitti, että osavaltio pyrkii olemaan jatkossa paremmin varautunut vastaamaan tulvien aiheuttamiin katastrofeihin.
Abbotin mukaan tarkoitus on muun muassa kehittää varoitusjärjestelmiä, viestintää ja valmiutta kohdata luonnonkatastrofeja. Lisäksi pyritään tarkastelemaan rahallista avustusmahdollisuutta tulvista kärsineille yhteisöille.
The Washington Postinmukaan jotkut meteorologien käyttämät myrskyjä ja sademäärää ennustavat mallit olivat arvioineetsateen määräksi noin puolet enemmänkuin mitä kansallinen ilmatieteenlaitos lopulta ennusti 4. heinäkuuta.
Ilmatieteenlaitos antoi itsenäisyyspäivänä tulvavaroituksen Keski-Texasiin ja laajensi sitä myöhemmin muihinkin piirikuntiin. Vaikka tiedot alkoivat illan mittaa osoittamaan odotettua rankempiin sademääriin, laitos piti ennusteensa ennallaan.
Texasia ravistelleet tulvat yllättivät jopa alueilla, joissa suuriin sademääriin on normaalisti totuttu ja varauduttu. WP:n mukaan ilmatieteenlaitos ei ole vielä kommentoinut kysymyksiä siitä, miten säämallinnukset otettiin huomioon ennusteissa ja varoituksissa.
Joidenkin arvostelijoiden mukaan laitoksen henkilöstövajaukset juuri Keski-Texasin toimistossa ovat voineet olla osasyy tragediaan. Viimeksi virastosta irtisanottiin varoituskoordinaattorina toiminut meteorologi Austinin ja San Antonion yhteistoimistosta.
Paikallisia rukoushetkessä Kerrvillessa keskiviikkona.Kuva:Umit Bektas / Reuters",news
"Afganistanin ulkoministeri Amir Khan Muttaqi kiitteli Venäjää ”rohkeasta päätöksestä”.
Afganistanin ulkoministeri Amir Khan Muttaqi (oik.) kättelemässä Venäjän Afganistanin-suurlähettilästä Dmitri Žirnovia Kabulissa 3. heinäkuuta.Kuva:Afganistanin ulkoministeriö
  / AFP
Venäjäon virallisesti tunnustanut Afganistanin Taleban-hallinnon, kertovat Venäjän valtiolliset uutistoimistot. Venäjästä tuli näin ensimmäinen Taleban-hallinnon virallisesti tunnustanut maa.
Äärijärjestö Taleban palasi valtaan vuonna 2021 ja on nimennyt hallintonsa Afganistanin islamilaiseksi emiraatiksi.
Venäjän Afganistanin-erityisedustajaZamir Kabulovkertoi tunnustamisesta Ria Novostille, ja myös Venäjän ulkoministeriö on vahvistanut asian uutistoimisto Tassille.
Afganistanin ulkoministeriAmir Khan Muttaqikiitteli Venäjää ”rohkeasta päätöksestä”.
”Tämä rohkea päätös tulee näyttämään esimerkkiä muille”, Muttaqi sanoi videolla, jossa hän tapasi Venäjän Kabulin-suurlähettiläänDmitri Žirnovin.
”Nyt kun tunnustamisprosessi on alkanut, Venäjä tulee olemaan kaikkia muita edellä”, afganistanilais­ministeri sanoi AFP:n mukaan.",news
"Ammattiliittojen mukaan hallinto on ylittänyt valtuutensa määräämällä joukkoirtisanomisia ilman kongressin hyväksyntää.
Presidentti Donald Trumpin hallinnon irtisanomissuunnitelmat voivat edetä, kun Yhdysvaltain korkein oikeus kumosi esteen.Kuva:Kevin Lamarque / Reuters
Yhdysvalloissakorkein oikeus on mahdollistanut presidenttiDonald Trumpinhallinnon kaavailemat liittovaltion työntekijöiden massapotkut.
Korkeimman oikeuden määräys kumoaa alemman tuomioistuimen päätöksen, joka keskeytti suunnitellut laajat irtisanomiset toukokuussa.
Muun muassa joukko ammattiliittoja ja muita järjestöjä on haastanut Trumpin hallinnon oikeuteen. Liittojen mukaan hallinto on ylittänyt valtuutensa määräämällä massapotkuja ilman kongressin hyväksyntää.
Trump on Valkoiseen taloon palattuaan pyrkinyt karsimaan liittovaltion työntekijöitä joukkoirtisanomisilla. Valtion virastoihin kohdistuvia mittavia leikkauksia ja irtisanomisia on valvonut niin sanottu hallinnon tehokkuuden virasto (Doge), jota johti sittemmin Trumpin kanssa riitautunutElon Musk.
Miljardöörin johdolla Doge esimerkiksi pyrki lakkauttamaan Yhdysvaltain kehitysyhteistyövirasto USAIDin.
Korkeinoikeus ei ottanut kantaa hallinnon varsinaisten irtisanomissuunnitelmien laillisuuteen.
”Suunnitelmat itsessään eivät ole tässä vaiheessa tämän tuomioistuimen käsiteltävänä, eikä meillä näin ollen ole tilaisuutta pohtia, voidaanko niitä toteuttaa ja tullaanko niitä toteuttamaan lain asettamien rajoitusten mukaisesti”, sanoi tuomariSonia Sotomayor.
Sotomayorin mukaan alemmat tuomioistuimet voivat käsitellä Trumpin hallinnon suunnitelmia työntekijöiden irtisanomiseksi.
PresidenttiJoe Bideninnimittämä tuomariKetanji Brown Jacksonoli ainoa tuomioistuimen yhdeksästä tuomarista, joka ilmaisi eriävän mielipiteen. Jacksonin mukaan Trump murskaa liittovaltiota.
”Perustuslakimme mukaan kongressilla on valta perustaa hallintovirastoja ja täsmentää niiden tehtäviä”, Jackson sanoi.
”Niinpä viimeisen vuosisadan aikana presidentit, jotka ovat yrittäneet uudelleenorganisoida liittohallintoa, ovat ensin saaneet kongressilta luvan tehdä niin”, hän jatkoi.",news
"Huthikapinalliset iskivät laivaan maanantaina. Iskussa kuoli neljä ihmistä.
Kreikkalaisyhtiön operoima rahtilaiva Eternity C upposi Punaisellamerellä Jemenin huthikapinallisten iskun jälkeen.
Iskussa kuoli neljä miehistön jäsentä ja laivan pelastusveneet tuhoutuivat, vaikeuttaen evakuointia.
Huthit ovat häirinneet alueen meriliikennettä vuodesta 2023 lähtien.
RahtilaivaEternity C on uponnut Punaisellamerellä, kertovat uutistoimistot Reuters ja AFP. Laivan miehistöä pyritään pelastamaan veden varasta.
Laiva kulkee Liberian lipun alla ja sitä operoi kreikkalainen yhtiö Cosmoship Management. Yhtiö ei ole uutistoimistojen mukaan kommentoinut asiaa.
Jemenin huthikapinalliset iskivät laivaan maanantaina käyttämällä moottoriveneitä ja drooneja. Iskussa kuoli ainakin neljä laivan miehistöön kuuluvaa ihmistä. Laivan pelastusveneiden kerrotaan tuhoutuneen iskussa, mikä on vaikeuttanut miehistön evakuoimista.
Laivan miehistöön kuului 21 filippiiniläistä ja yksi venäläinen. Ainakin viisi on saatu pelastettua.
Vesselfinder-sivustonmukaanEternity C on 184 metriä pitkä, vuonna 2012 valmistunut rahtilaiva.
Huthit eivät ole kommentoineet iskua Eternity C:hen, mutta ovat kertoneet iskeneensä aiemmin maanantaina myöskin Punaisellamerellä kulkeneeseen toiseen rahtilaivaan Magic Seasiin.
Huthien mukaan Magic Seas upposi, mutta Reutersin mukaan laivan varustamo ei ole vahvistanut asiaa. Laivan miehistö saatiin pelastettua ohi kulkeneeseen laivaan. Myös Magic Seas kulki Liberian lipun alla kreikkalaisen yhtiön operoimana.
Jemeninhuthikapinalliset ovat häirinneet Punaisellamerellä kulkevia aluksia erityisesti sen jälkeen, kun Israel hyökkäsi Gazaan lokakuussa 2023. Huthien mukaan he tekevät iskuja tukeakseen Palestiinaa.
Uutistoimisto Reutersin mukaan huthien hyökkäyksissä on kuollut Punaisellamerellä yhteensä ainakin kahdeksan ihmistä.",news
"Hamas ilmoitti perjantaina olevansa valmis aloittamaan neuvottelut aselevosta Yhdysvaltain tukeman ehdotuksen pohjalta. Israel surmasi kymmeniä ihmisiä Gazassa lauantaina.
IsraelinpääministeriBenjamin Netanjahukertoo, että hän lähettää neuvotteluryhmän Qatariin, jossa on määrä keskustella aselevosta Gazassa.
Asia selviää Netanjahun kanslian julkaisemasta lausunnosta, jonka mukaan neuvottelijat lähtevät Qataria kohti sunnuntaina.
Lausunnossa Netanjahu torjuu muutokset, joita äärijärjestö Hamas hakee aselepoehdotukseen. Hänen mukaansa Israel ei voi hyväksyä näitä muutoksia.
Hamas ilmoitti perjantaina, että järjestö on valmis aloittamaan neuvottelut aselevosta Yhdysvaltain tukeman aselepoehdotuksen pohjalta. Tätä aiemmin Yhdysvaltain presidenttiDonald Trumpoli ilmoittanut, että Israel olisi hyväksynyt aselevon loppuunsaattamiseen tarvittavat ehdot.
Netanjahun on määrä tavata Trump Valkoisessa talossa lähipäivinä. Kaksikon odotetaan keskustelevan ainakin Gazasta.
Trump sanoi lauantaiaamuna Suomen aikaa, että Gazaan voitaisiin saada aseleposopimus jo ensi viikolla.
UutistoimistoAFP:n jututtamien palestiinalaislähteiden mukaan tuorein sopimusluonnos käsittää 60 päivän aselevon, jonka aikana Hamas vapauttaisi Gazasta kymmenen elossa olevaa panttivankia sekä palauttaisi Israelille useita ruumiita. Vastineeksi Israelin on määrä vapauttaa palestiinalaisvankeja.
Hamas ei ole kertonut julkisuudessa tarkempia yksityiskohtia vastauksestaan aselepoehdotukseen.
Palestiinalaislähteet sen sijaan kertovat AFP:lle, että Hamas on esittänyt vaatimuksia liittyen muun muassa Israelin vetäytymiseen alueelta sekä YK-johtoisen avustustoiminnan jatkamiseen Gazassa.
Qatarilaismedia al-JazeeranmukaanHamas haluaa lisäksi, että neuvotteluja taisteluiden päättämisestä aselepoa pysyvämmin alettaisiin käydä heti huolimatta 60 päivän tauosta.
Israel ja Hamas solmivat tammikuussa aselevon, mutta tämä päättyi maaliskuussa, kun Israel jatkoi iskujaan Gazaan.
Viimeaikoina hyökkäystään Gazan kaistalla laajentanut Israel jatkoi iskujaan lauantaina. Gazan väestönsuojeluviraston mukaan Israelin iskut surmasivat lauantaina yli 40 ihmistä Gazassa, kertoo AFP.
Al-Jazeera puolestaanuutisoisairaalalähteidensä pohjalta, että Israelin iskuissa olisi kuollut lauantaina lähes 80 ihmistä.
Gazan terveysministeriön mukaan Israel on surmannut noin 21 kuukauden aikana päälle 57 300 ihmistä Gazassa. YK pitää uhrilukuja luotettavina.
Israel alkoi moukaroida Gazaa sen jälkeen, kun Gazan aluetta hallitseva Hamas ja muut palestiinalaiset äärijärjestöt tekivät iskun Israelin puolelle 7. lokakuutta vuonna 2023. Israelin mukaan hyökkäyksessä sai surmansa päälle 1 200 ihmistä ja noin 250 ihmistä otettiin panttivangiksi Gazaan. Gazassa on tiettävästi vielä viitisenkymmentä panttivankia, joista vajaat 30 on Israelin mukaan kuollut.
YK:n erityiskomiteaon arvioinut, että Israelin sodankäynnin menetelmät Gazassa täyttävät kansanmurhan tunnusmerkit.
Ihmisoikeusjärjestöjenmukaan Gazan yli kaksi miljoonaa asukasta elää nälänhädän kaltaisissa olosuhteissa.
YK:n mukaan ruokaa käytetään Gazassa aseena. YK on arvostellut Israelin ja Yhdysvaltain tukemaa, kiisteltyä Gaza Humanitarian Foundation (GHF) -järjestöä. GHF on pääosin vastannut avustustenjaosta Gazassa toukokuusta lähtien.
GHF:n mukaan kaksi sen yhdysvaltalaista henkilökunnan jäsentä oli haavoittunut lauantaina iskussa yhteen järjestön avustustenjakopisteistä Gazan eteläosassa.
Avustusjärjestön toimintaa ovat varjostaneet kaoottiset ruoanjakotilanteet avustuspisteillä, kuolemantapaukset sekä huolet puolueettomuudesta.
YK:n ihmisoikeusvaltuutetun toimiston (OHCHR) edustaja sanoi perjantaina, että yli 500 ihmistä on saanut surmansa odottaessaan ruoka-avustuksia GHF:n jakelupisteillä.",news
"Kyseessä on ensimmäinen kerta, kun Donald Trumpin virkamiehet julkisesti toteavat väitteet perättömiksi.
Yhdysvaltain presidentti vastasi tiistaisessa kabinetin kokouksessa kysymykseen Jeffrey Epsteinistä.Kuva:Aaron Schwartz / CNP
Presidentti Donald Trumpin kannattajat ovat tyrmistyneitä hallinnon kumottua salaliittoteorioita Jeffrey Epsteinistä.
Oikeusministeriö ja FBI totesivat, ettei ole todisteita Epsteinin kiristämisestä tai murhasta.
Maga-liike kritisoi viranomaisia, erityisesti oikeusministeri Pam Bondia, epärehellisyydestä ja peittelystä.
YhdysvaltainpresidenttiDonald Trumpinkannattajakunta eli maga-liike tyrmistyi siitä, että Trumpin hallinto kumosi salaliittoteorioiden väitteitäJeffrey Epsteinistä, yhdysvaltalaismedia Axioskertoo.
Maanantaina Trumpin hallinnon oikeusministeriö ja liittovaltion poliisitulivat siihen lopputulokseen, ettei heillä ole todisteita useista Epsteiniin liittyvistä epäilyistä. Niitä ovat esimerkiksi, että tuomittu seksuaalirikollinen Epstein olisi kiristänyt vaikutusvaltaisia henkilöitä, pitänyt yllä ”asiakaslistaa” ja että hänet olisi murhattu itsemurhan sijaan.
Lisäksi hallinto julkaisi videon, jossa näkyy, ettei kukaan mennyt Epsteinin selliin muutamaan tuntiin ennen hänen kuolemaansa.
Tämä on ensimmäinen kerta, kun Trumpin virkamiehet julkisesti toteavat väitteet perättömiksi.
Maga eli Make America Great Again -liikkeen mukaan Yhdysvaltojen sisäinen turvallisuus pitää taata ja palauttaa maa maailmanpolitiikan johtoon.
Maga-liikeon pitänyt salaliittoteorioihin perustuvia väitteitä tosina ja se suhtautuu erittäin kriittisesti Trumpin hallinnon tutkinnan loppupäätelmään.
Presidentti itse on onnistunut väistämään kritiikin, mutta liikkeen epäilys on kohdistunut toisaalle: liikkeen sisältä ponnistaneisiin nykyään liittovaltion poliisijohtoonKash PateliinjaDan Bonginoon.
Myös he kaksi ja etenkin Yhdysvaltojen oikeusministeriPam Bondiovat saaneet runsaasti kritiikkiä sosiaalisessa mediassa, missä maga-liike epäilee heitä epärehellisiksi.
”Jos tämä vuotanut Epstein-asiakirjojen muistio on totta, tiedämme kaikki, että kyseessä on häpeällinen peittelyoperaatio, jolla suojellaan kaikkein iljettävintä eliittiä”, kommentoi vaikuttajaRogan O’Handley.
Yhdysvaltalaisen median CNN:n analyytikkoChris Cillizzatotesi uutiskirjeessään Trumpin hallinnon saavan samaa kritiikkiä kuin muut.
”Tältä näyttää, kun koira saa auton kiinni. Tai tarkemmin sanottuna: kun sinusta ja lähipiiristäsi tulee se ”valtaeliitti”, jota olette vuosia arvostelleet”, hän kirjoitti.
Paljon kritiikkiä saanut oikeusministeri Pam Bondi oli myös läsnä tiistaisessa kabinetin kokouksessa.Kuva:Aaron Schwartz / CNP
OikeusministeriBondi on erityisesti otettu silmätikuksi, sillä hän oli aiemmin vakuutellut Fox News -uutiskanavalle, että hänellä on pöytälaatikossaan Epsteinin väitetty ”asiakaslista”, kertoo uutistoimisto AFP.
Bondia kohtaan oli noussut jo aiemmin epäilyksiä, kun hänjakoikonservatiivisille vaikuttajille Epstein-asiakirjanippuja. Niiden odotettiin sisältävän jotain paljastuksia, mutta sisällä olikin vain jo aiemmin julkisuuteen tullutta tietoa.
”Presidentti Trumpin pitäisi erottaa [Bondi], koska hän valehtelee kannattajille ja aiheuttaa hallinnolle haittaa”, äärioikeistovaikuttajaLaura Loomerkirjoitti X-somepalvelussa.
”Hän on nolo, eikä tee mitään auttaakseen Trumpia.”
Trumpon kiistänyt vierailleensa Epsteinin Yhdysvaltain Neitsytsaarilla sijaitsevassa talossa, jossa syyttäjien mukaan käytettiin hyväksi alaikäisiä tyttöjä. Hän vakuutti myös ennen vaaleja, ettei hänellä ole ”mitään ongelmaa”, että tapaukseen liittyviä asiakirjoja julkaistaisiin.
Presidentti vaikutti The New York Timesinmukaanturhautuneelta, kun toimittaja kysyi häneltä Epsteinistä tiistaina kabinetin kokouksessa.
”Puhutteko te yhä Jeffrey Epsteinistä? Puhutaanko tästä inhottavasta tyypistä vieläkin? Uskomatonta”, Trump vastasi.",news
"Francesca Albanese on arvostellut Yhdysvaltoja ja Israelia kovin sanoin.
YK:n palestiinalais­alueiden erityisraportoija Francesca Albanese lehdistö­tilaisuudessa Tanskassa helmikuussa 2025.Kuva:Ida Marie Odgaard / Reuters
YhdysvaltainulkoministeriMarco Rubioilmoittaa Yhdysvaltojen määränneen pakotteita YK:n palestiinalais­alueiden erityisraportoijaFrancesca Albaneselle. Albanese on arvostellut Yhdysvaltojen Gaza-politiikkaa.
Rubio kirjoittiX:ssä, että pakotteet asetetaan, koska Albanese on ”laittomasti ja häpeällisesti” kannustanut Kansainvälistä rikos­tuomioistuinta toimimaan Yhdysvaltojen ja Israelin edustajia vastaan.
Albanese on kehottanut rikostuomioistuinta antamaan pidätysmääräyksen Israelin pääministeriBenjamin Netanjahulle. Rubion mukaan Albanesen toiminta on ollut puolueellista ja pahansuopaa. Rubio syytti häntä myös häpeilemättömästä antisemitismistä ja terrorismin tukemisesta.
Lisäksi Albanese on Rubion mukaan kirjoittanut uhkailukirjeitä yhdysvaltalaisille yrityksille esittäen syytöksiä, jotka Rubion mukaan ovat perättömiä, ja kehottanut rikostuomioistuinta antamaan yhtiöiden johtajille pidätysmääräyksiä.
”Me emme suvaitse tällaisia poliittisen ja taloudellisen sodankäynnin kampanjoita, jotka uhkaavat kansallisia etujamme ja suvereeniuttamme”, Rubio kirjoitti.
Albaneseon tiukkaan sävyyn arvostellut presidenttiDonald Trumpinpolitiikkaa ja etenkin hänen helmikuussa esittelemäänsä suunnitelmaa tehdä Gazasta rantaloma­kohde ja siirtää sen asukkaat muualle.
Albanese luonnehti Trumpin visiota täydeksi hölynpölyksi ja kansainväliseksi rikokseksi, joka levittäisi paniikkia ympäri maailman.
”Se on laiton, moraaliton ja täysin vastuuton, koska se vain pahentaisi alueen kriisiä entisestään”, Albanese sanoi helmikuussa.",news
"Mies on saanut potkut useasta startupista, kun on paljastunut hänen tehneen työtä monelle yritykselle.
Teknologiayrityksissäon kohistu viime päivät ylityöllistymisestä, kun Playground AI -startupin perustajaSuhail Doshipaljasti viestipalveluX:ssä, että intialainen ohjelmoijaSohamParekhon ”sarjatyöskentelijä”.
Doshin mukaan Parekh on työskennellyt jopa kolmessa tai neljässä startupissa samanaikaisesti. Doshi kertoi irtisanoneensa Parekhin vuosi sitten ja kehottaneensa tätä ”lopettamaan valehtelun”. Doshin mukaan Parekh ei ole näin tehnyt.
Useat muutkin perustajat alalta vahvistivatBusiness InsiderilleParekhin olleen heillä töissä tai parhaillaan rekrytointiprosessissa.
Osa oli huomannut hänen olleen ylityöllistetty ja siksi lopettanut rekrytointiprosessin tai antanut hänelle potkut.
Parekhitse on vahvistanut väitteenteknologiapodcastissaja kertoo, ettei ole ylpeä teostaan eikä kannusta muita samaan.
”Kukaan ei halua työskennellä 140 tuntia viikossa, mutta minun oli tehtävä niin pakon edessä. Olin todella vaikeassa taloudellisessa tilanteessa”, Parekh sanoi.
”Välitin syvästi jokaisesta yrityksestä, jossa työskentelin.”
Parekh on saanut kehuja monista startupeista, joissa työskenteli.
Diggerin toimitusjohtajaIgor Zalutskikertoi tämän läpäisseen heidän rekrytointi­prosessinsa kirkkain arvosanoin ja että yritys odotti innolla hänen kanssaan työskentelyä. Lopulta prosessi pysähtyi taustaselvitykseen, johon mies ei vastannut.
”Soham on selkeästi osa 0,1 prosenttia. Kuka tahansa voi ratkaista ohjelmointi­haasteita, mutta vain harva osaa ratkaista niitä päässään samalla, kun pitää käyttäjän ja bisneksen mielessä”, Zalutski sanoi Business Insiderille.
Leaping AI:n ja kahden muun startupin johtajat kertoivat Parekhin työskennelleen heille, mutta lopulta Parekh irtisanottiin, kun startupit epäilivät hänen työskentelevän useammassa paikassa samaan aikaan.
Startupit, joissa Parekh työskenteli, sijaitsivat suurimmaksi osaksi Kalifornian osavaltiossa Yhdysvalloissa. Siellä ei ole lakia, joka kieltäisi työskentelyn useissa yrityksissä samaan aikaan, vaikka yritykset olisivat kilpailijoita toistensa kanssa.
Paljastuson aloittanut laajemman keskustelun ylityöllistymisen ilmiöstä, joka kasvoi koronapandemian aikana. Tällöin yhä useampi työskenteli etänä, mikä mahdollisti useampien töiden ottamisen ilman, että työnantajat saivat tietää asiasta.
”On olemassa tuhansia Soham Parekheja, joista emme tiedä”, kirjoittiDeedy Das, pääomasijoittaja Menlo Venturesilla viestipalveluX:ssä.",news
"Myrkkysienimurhissa käytettyä sientä kasvaa myös Suomessa.
Murhat tapahtuivat Erin Pattersonin kotona Leongathassa.Kuva:Asanka Brendon Ratnayake / Reuters
Australialaisnainen Erin Patterson on todettu syylliseksi kolmeen murhaan ja yhteen murhan yritykseen niin kutsutussa myrkkysienimurhatapauksessa.
Patterson kokkasi entisen aviomiehensä sukulaisille kuolettavan myrkyllisiä kavalakärpässieniä sisältäneen aterian heinäkuussa 2023 Australiassa.
Kavalakärpässieni on tappavan myrkyllinen sieni, jota kasvaa myös Suomessa, erityisesti Ahvenanmaalla ja Varsinais-Suomessa.
Australialaisnainenon todettu syylliseksi kolmeen murhaan ja yhteen murhan yritykseen niin kutsutussa myrkkysienimurhatapauksessa. Tapauksen oikeudenkäynnistä kertovat esimerkiksiBBCja uutistoimisto Reuters.
50-vuotiastaErin Pattersoniasyytettiin entisen miehensä kolmen sukulaisen murhaamisesta ja yhden sukulaisen murhan yrityksestä myrkkysienillä heinäkuussa 2023. Valamiehistö totesi hänet syylliseksi kaikkiin syytteisiin.
Patterson itse kiisti syyllisyytensä kaikkiin syytteisiin. Hänen mukaansa kyseessä oli vahinko.
Patterson kokkasi entisen aviomiehensä isälle, äidille, tädille ja tädin puolisolle kuolettavan aterian Victoriassa kesällä 2023. Paikalle oli kutsuttu myös Pattersonin entinen aviomies, mutta hän oli perunut tulonsa viime hetkellä.
Kaikki neljä vierasta sairastuivat aterian jälkeen. Kolme heistä kuoli.
Vieraat olivat kokoontuneet Pattersonin kotiin Leongathassa, joka on noin 6 000 asukkaan kaupunki Melbournen kaakkoispuolella.
Lounaaseenkuului Wellingtonin pihvi eli voitaikinaan kääritty naudanfilee. Lisukkeina oli perunamuusia ja vihreitä papuja. Poliisin tutkimusten perusteella pihvin täytteenä oli myrkyllisiä kavalakärpässieniä.
Syyttäjän mukaan Patterson oli dokumentoinut keittiövaa’an käyttöään laskeakseen vieraidensa ruokaan tappavan annoksen sientä. Patterson oli kuulusteluissa kiistänyt väitteen. Hän oli kuitenkin myöntänyt illallista seuranneina päivinä poistaneensa dataa puhelimeltaan siinä pelossa, että häntä voitaisiin kuvien perusteella syyttää kuolemista.
Patterson puolustautui kertomalla laittaneensa kuivattuja ja jauhettuja sieniä useisiin eri ruokiin, kuten spagettiin ja lihapataan. Syyttäjän mukaan tämä oli harjoittelua myrkkysieniateriaa varten.
Kymmenen viikkoa kestänyt oikeudenkäynti herätti valtavaa maailmanlaajuista kiinnostusta. Useat paikalliset ja kansainväliset tiedotusvälineet saapuivat seuraamaan oikeudenkäyntiä paikan päälle.
Australian yleisradioyhtiön ABC:n oikeudenkäyntiä käsittelevä podcast oli oikeudenkäynnin aikana Australian kuunnelluimpia. Reutersin mukaan useita tapausta käsitteleviä dokumentteja on jo tuotannossa.
Kavalakärpässieni kasvaa myös Suomessa.Kuva:Jukka Vauras
Kavalakärpässienion tappavan myrkyllinen sieni, jota kasvaa myös Suomessa. Melko harvinaisena sitä kasvaa Ahvenanmaalla ja harvinaisena Varsinais-Suomessa, esimerkiksi Turun Ruissalossa ja Saaristomeren kansallispuistossa. Itäisimmät löydöt ovat Lohjalta.
Kavalakärpässieni viihtyy ravinteikkaalla multamaalla jalojen lehtipuiden ja pähkinäpensaiden muodostamissa lehdoissa sekä hakamailla.
Kavalakärpässienen aiheuttaman myrkytyksen oireita ovat pahoinvointi, oksentelu, maha- ja suolistovaivat sekä ripuli. Oireet ilmenevät kuudesta tunnista vuorokauteen sieniaterian nauttimisen jälkeen.
Suomessa harvinaisen kavalakärpässienen ei tiedetä aiheuttaneen myrkytyksiä.",news
"Ismail Abdo eli Mansikka on Turkin kansalainen, joten häntä ei Ruotsin syyttäjäviranomaisen mukaan voida luovuttaa Turkista.
RuotsalaisenFoxtrot-rikollisjengin johtajiin kuulunutIsmail Abdo, lempinimeltään Mansikka, on otettu kiinni perjantain vastaisena yönä Turkissa, kertoo Ruotsin yleisradioyhtiöSVT.
Abdo oli Ruotsin etsintäkuuluttama. Hänellä on myös Turkin kansalaisuus ja hänen epäillään piileskelleen pitkään maassa. Ruotsin poliisi on pitkään yrittänyt saada Turkin viranomaisia tekemään kanssaan yhteistyötä Abdon kiinniottamiseksi.
Poliisivahvisti SVT:lle myöhemmin perjantaina, että Turkissa on pidätetty ”ruotsalainen mies, jota epäillään vakavista huumausainerikoksista ja yllyttämisestä vakaviin väkivaltarikoksiin”. Samalla Ruotsin syyttäjäviranomainen totesi, että koska mies on Turkin kansalainen, häntä ei voida luovuttaa Turkista.
SVT:n mukaan suuressa kiinniotto-operaatiossa Turkissa yhteensä 19 ihmistä otettiin kiinni eri kaupungeissa. Ruotsin ja Norjan tiedustelupalvelut tukivat operaatiossa maan viranomaisia.
Kiinniotettujen joukossa oli kolmen eri jengin jäseniä.
AbdOon liitetty rikosepäilyihin myös Suomessa. Häntä on pidetty liivijengi Bandidos MC:n jengitiloihin Tampereella suunnitellun väkivaltaisen kostoiskunarkkitehtina.
Poliisin mukaan suunnitellun iskun taustalla oli suomalaisen liivijengin ja ruotsalaisten väliset kiistat huumekaupoissa. Ruotsalaisten ryhmän on epäilty välittäneen Suomeen suuria määriä amfetamiinia, MDMA:ta ja ekstaasia. Ryhmä on saanut käskynsä ulkomailta, ilmeisesti Abdolta.
Abdo on etsintäkuulutettu myös Norjassa. Siellä hänet on liitetty murhasuunnitelmiin ja huumekauppaan.
IsmailAbdo oli toisen jengirikollisenRawa Majidineli Kurdiketun oikea käsi Foxtrotin johdossa, kunnes heistä tuli toistensa vihollisia vuonna 2023.
Välirikko johtui siitä, että Ismail Abdon äiti tapettiin syksyllä 2023 Uppsalassa. Äidin surman takana epäillään olevan Abdon eräs entinen liittolainen Foxtrot-rikollisverkostosta. Yhteenotto johti veriseen kostonkierteeseen ryhmien välillä.
Sittemmin Abdon on epäilty johtavan omaa ryhmäänsä.
Ruotsi on antanut etsintäkuulutuksen myös Rawa Majidista, mutta hän on piileskellyt ainakin Turkissa ja ollut myös SVT:n tietojen mukaan vankilassa Iranissa.",news
"Medioiden mukaan neuvotteluissa yritetään ratkoa aselepoa ja panttivankeja koskevan sopimuksen yksityiskohtia.
Israelinneuvottelijoita on lähdössä Qatariin neuvottelemaan Hamasin kanssa aselevosta, israelilaismediat kertovat. Muun muassa israelilainenJerusalem Postkertoo asiasta. Valtuuskunnan odotetaan lähtevän Qatariin jo mahdollisesti huomenna.
Medioiden mukaan neuvotteluissa yritetään ratkoa aselepoa ja panttivankeja koskevan sopimuksen yksityiskohtia.
Israelin turvallisuusneuvoston odotetaan kokoustavan vielä lauantaina Israelin seuraavista toimista.
Viimeisenviikon aikana on nähty merkkejä Israelin ja Hamasin etenemisestä kohti aseleponeuvotteluja.
Hamas ilmoitti perjantaina olevansa valmis aseleponeuvotteluihin. Tätä aiemmin Yhdysvaltain presidenttiDonald Trumpilmoitti, että Israel olisi hyväksynyt aselevon loppuunsaattamiseen tarvittavat ehdot. Israel ei ole vahvistanut asiaa.
Trump sanoi lauantaiaamuna Suomen aikaa, että Gazaan voitaisiin saada aseleposopimus jo ensi viikolla.
Israelin pääministeriBenjamin Netanjahuntaas on määrä matkustaa lähipäivinä Yhdysvaltoihin keskustelemaan Trumpin kanssa.
Israel on pommittanut Gazan kaistaa jo yli 20 kuukautta. Gazan väestönsuojeluviraston mukaan kymmeniä ihmisiä kuoli Israelin iskuissa alueella lauantain aikana.
Israelin ja Hamasin alkuvuodesta sopima aselepo päättyi Israelin jatkettua iskujaan Gazaan.",news
"Juuriltaan ruotsalainen nuori mies on syytettynä useista äärioikeistolaiseen toimintaan liittyvistä rikoksista.
Vuoden 2020 Euroviisut oli tarkoitus järjestää Hollannissa Rotterdam Ahoy -areenalla, mutta laulukilpailu peruttiin koronapandemian vuoksi.Kuva:Stanley Gontha / Zuma
Luxemburgin yleisradion mukaan 23-vuotias mies suunnitteli terrori-iskua vuoden 2020 Euroviisuihin Hollannissa.
Miestä syytetään useista äärioikeistolaiseen toimintaan liittyvistä rikoksista.
Syyttäjä vaatii 12 vuoden vankeusrangaistusta, mutta puolustus väittää miehen maailmankuvan muuttuneen. Tuomio annetaan marraskuussa.
Luxemburgissasyyttäjä vaatii 12 vuoden vankeusrangaistusta miehelle, joka suunnitteli terrori-iskua Hollannin Euroviisuihin vuonna 2020. Asiasta kertoo Luxemburgin yleisradioyhtiöRTL.
Syyttäjän mukaan äärioikeistolaisesti radikalisoitunut nuori mies suunnitteli tekevänsä terrori-iskun Hollannin Euroviisuihin vuonna 2020.
Miehen terrorismiin liittyviä rikosepäilyjä on käyty läpi useita päiviä Luxemburgissa käydyssä oikeudenkäynnissä, uutisoi maan yleisradioyhtiöRTL. Nyt 23-vuotiasta luxemburgilaismiestä epäillään muun muassa aselakien rikkomisesta, terroristiryhmän toimintaan osallistumisesta ja ihmisten värväämisestä ryhmään.
Vuoden 2020 Euroviisut oli tarkoitus järjestää Hollannin Rotterdamissa, mutta laulukilpailu peruttiin koronapandemian vuoksi.
SuunnitelmatEuroviisuihin iskemisestä kävivät ilmi syyttäjän esiteltyä asiasta todisteita oikeuden istunnossa.
Syyttäjä näytti oikeudessa tekstitiedostoa, johon syytetty ja hänen hollantilainen rikoskumppaninsa olivat kirjanneet erilaisia suunnitelmia hyökkäyksen toteuttamiseksi. Suunnitelmiin kuului muun muassa tapahtuman osallistujien myrkyttäminen syanidilla tai risiinillä sekä kloorikaasun levittäminen tiloihin massapaniikin aiheuttamiseksi.
Poliisi teki tuolloin 18-vuotiaan syytetyn vanhempien kotiin kotietsinnän vuoden 2020 alussa. Poliisi takavarikoi etsinnässä rakettien prototyyppejä ja tarvikkeita, joita käytetään kloorin valmistamiseen.
Luxemburgin Strassenissa sijaitsevasta kodista löytyi myös paketti täynnä nauloja, joka oli ilmeisesti tarkoitettu pommiksi sekä ammattimaisia laboratoriovälineitä.
Oikeudenkäynnissäon käyty läpi myös miehen muita epäillysti terroristisella motiivilla suunniteltuja ja tehtyjä iskuja.
Juuriltaan ruotsalainen syytetty asui vuosina 2015–2016 Ruotsissa, jossa hän syyttäjän mukaan radikalisoitui. Syyttäjän mukaan miehellä on uusnatsistinen maailmankuva.
Ollessaan 17-vuotias syytetty sytytti Ruotsissa sijaitsevan minkkitarhan tuleen ekofasistisen The Green Brigade -ryhmän nimissä. RTL:n mukaan hän on saanut tuomion teosta ruotsalaisessa tuomioistuimessa. Lisäksi hänen epäillään suunnitelleen pommi-iskua ruotsalaiseen videotuotantoyhtiöön rasistisella motiivilla.
Syyttäjä vaatitorstainamiehelle 12-vuoden tuomiota iskujen suunnittelusta. Syytetyn puolustaja vaatii huomattavasti lyhyempää tuomiota.
Puolustuksen mukaan mies on muuttunut, eikä hänellä ole enää rasistista ja äärioikeistolaista maailmankuvaa. Syytetty sanoi oikeudessa katuvansa tekojaan ja sitä, millainen ihminen oli tekojen aikaan.
Tuomio tapauksessa annetaan marraskuussa.",news
"Vallankaappausyrityksestä syytettynä oleva Jair Bolsonaro on Trumpin läheinen liittolainen. Nyt Trump vaatii syytteistä luopumista tullien uhalla.
Yhdysvaltain presidentti Donald Trump oli lounaalla Afrikan maiden johtajien kanssa keskiviikkona.Kuva:Daniel Torok / Valkoinen talo
Yhdysvaltain presidentti Donald Trump uhkaa Brasiliaa 50 prosentin tulleilla, jos syytteitä maan entistä presidenttiä Jair Bolsonaroa vastaan ei hylätä.
Helsingin yliopiston maailmanpolitiikan professori Teivo Teivainen pitää uhkausta poliittisena voimannäyttönä.
Hänen mukaansa muiden maiden oikeuslaitoksen toimintaan puuttumista ei ole yleensä nähty sopivana, mutta Yhdysvallat on ajoittain tehnyt sitä oikeusvaltioperiaatteen nimissä.
Trump kuitenkin käyttää retoriikkaa perinteisten oikeusvaltioiden ja demokratian normeja halveksuvaan kommentointiin.
Brasilian presidentti Luiz Inácio Lula da Silva ilmoitti, että Brasilia vastaa tullikorotuksiin vastavuoroisesti.
YhdysvaltainpresidenttiDonald Trumpuhkaa Brasiliaa 50 prosentin tulleilla, jollei maan entistä presidenttiäJair Bolsonaroavastaan nostetuista syytteistä luovuta.
Trumplähetti tällä viikolla kirjeitä useille maille, joissa hän ilmoitti tulevista tullimaksuista. Uutistoimisto AP:nmukaanTrump kuitenkin poikkesi Brasilian osalta normaalista kirjeestään, kun presidentti kritisoi Brasilian oikeuslaitosta.
Bolsonaroa pidetään Trumpin läheisenä liittolaisena. Hän on oikeudessa syytettynä vallankaappaus­yrityksestä, joka tapahtui Bolsonaron häviämien vuoden 2022 presidentinvaalien jälkeen.
Helsinginyliopiston maailmanpolitiikan professorinTeivo Teivaisenmukaan Trumpin vaatimus osoittaa, sen että tullipolitiikan keskiössä eivät ole vain Yhdysvaltain kauppa-alijäämään liittyvät asiat.
”Koko toisen presidenttikautensa ajan yhtenä tullipolitiikan ilmiselvänä tarkoituksena on ollut käyttää niitä poliittisena vipuna”, hän sanoo HS:lle.
Teivaisen mukaan Bolsonaro mielisteli presidenttikaudellaan Trumpia paljon, ja häntä kutsuttiin jopa ”tropiikin Trumpiksi”. Bolsonaro myös korosti itse tätä vertausta. Sen takia hän on saattanut jäädä Trumpin mieleen.
Myös muut Trumpin mielistelijät ja liittolaiset ovat saaneet samanlaista tukea. Kesäkuun lopulla presidenttisanoi,ettei hän hyväksy Israelin pääministerinBenjamin Netanjahunkorruptio-oikeuden­käyntiä.
Teivaisen mukaan kyse voi olla laajemman poliittisen viestin lähettämisestä ja voimannäytöstä.
”Jos olet Trumpille mieliksi, silloin sinua myös puolustetaan. Trump ei jätä kumppaniaan pulaan”.
Helsingin yliopiston maailmanpolitiikan professori Teivo Teivainen.Kuva:Lassi Rinne
Yleisesti ei ole kuitenkaan pidetty sopivana, että ulkomaiset presidentit kommentoivat muiden maiden oikeusjärjestelmissä olevia prosesseja. Teivaisen mukaan demokraattipuolue on silti käyttänyt tämän tyyppistä kommentointia demokratian, ihmisoikeuksien ja oikeusvaltioiden nimissä.
Tilanne onkin hänen mukaansa osittain ristiriitainen.
”Trump ja MAGA [Make America Great Again]-liike ovat kritisoineet sitä, että demokratian leviämisen nimissä on sekaannuttu maailmalla”, Teivainen sanoo.
”Tämä on muodoltaan vähän saman kaltaista, mutta perinteisten oikeusvaltioiden ja demokratian normeja halveksivaa kommentointia.”
BrasilianpresidenttiLuiz Inácio Lula da Silvakirjoittiviestipalvelu X:ssäkeskiviikkona, että Brasilia aikoo vastata tullikorotuksiin vastavuoroisesti. Hän myös muistutti, ettei Brasilia vaaranna kansallisten instituutioidensa riippumattomuutta.
Teivaisen mukaan Brasiliassa muistetaan Yhdysvaltojen Kylmän sodan aikainen sekaantuminen Latinalaisen Amerikan asioihin. Maan poliittista kenttää yhdistää sen vuoksi voimakas oman suvereniteetin korostaminen ja presidentti Lulankin esille nostama vastavuoroisuus.
”Jos meitä nöyryytetään, niin me nöyryytämme samalla tavalla”, Teivainen summaa.
Trumpintullipolitiikan taustalla on ollut presidentin halu vähentää Yhdysvaltain kauppa-alijäämää muihin maihin verrattuna. Vuoden alkupuolella voimaan astuneet tullit ovat kuitenkinvain pahentaneettilannetta.
Brasilia on yksi harvoista maista, joka on kauppa-alijäämäinen Yhdysvaltoihin nähden. UutiskanavaCNN:n mukaanYhdysvallat vie Brasiliaan 6,8 miljardin dollarin edestä enemmän tavaraa, kuin Brasilia vie Yhdysvaltoihin.
Brasilialleasetettujen uusien tullien on määrä astua voimaan elokuussa.",news
"Metsäpaloista kärsitään parhaillaan myös Ranskassa ja Syyriassa. Kreikassa Akropolis suljettiin kuuman sään vuoksi.
Metsäpalojen savu nousee Paulsin kylän lähellä Tarragonan maakunnassa, Espanjassa.Kuva:Jose Jordan / AFP
Kataloniassa Espanjassa metsäpalot on vallannut yli 3000 hehtaarin alueen. 18 000 asukasta on määrätty pysymään kotona.
Ranskassa Marseillen lentokenttä on suljettu maastopalon vuoksi ja Narbonnen lähellä palaa yli 2000 hehtaaria metsää.
Kreikassa Akropolis suljettiin helteen vuoksi.
Syyria on pyytänyt EU:lta tukea Välimeren rannikkomaakunnassaan riehuvien metsäpalojen torjuntaan.
Metsäpalot ovat työllistäneet satoja palopelastajia Katalonian eteläosassa, Espanjassa. Yli 3 000 hehtaarin laajuinen alue palaa.
Katalonian siviilipelastusviranomaiset ovat määränneet yhteensä 18 000 asukasta eri paikkakunnilta pysymään kotonaan. Tulipaloja kiihdyttävät myrskytuuleksi yltyneet, yli 25 metriä sekunnissa puhaltavat tuulenpuuskat.
Paikallisviranomaiset ovat pyytäneet avuksi Espanjan asevoimien hätäsotilasyksikköä, kertoo espanjalaismediaEl Pais.
Palot keskittyvät Tarragonan maakuntaan, jossa sijaitsee useita myös suomalaisten suosimia turistihotelleja. Palojen ei ole raportoitu edenneen turistialueille. Noin kolmannes tuhoutuneesta alueesta on Els Portsin luonnonpuistossa.
Savua on kulkeutunut tuulen mukana Alicanteen asti, noin 400 kilometrin päähän.
Etelä-RanskassaMarseillen lentokenttä suljettiin kaupungin lähellä leviävän maastopalon vuoksi. Lentokenttä on maan neljänneksi vilkkain. Paikallisviranomaiset kehottivat asukkaita osissa Marseillen kaupunkia pysymään sisällä.
Lisäksi lähellä Narbonnen kaupunkia maan eteläosassa yli 2 000 hehtaaria metsää palaa. Palon vuoksi liikenne Espanjaan vievällä moottoritiellä jouduttiin katkaisemaan väliaikaisesti ja ihmisiä jouduttiin evakuoimaan liekkien tieltä.
Kreikanpääkaupungissa Ateenassa maan tunnetuin nähtävyys Akropolis suljettiin osittain iltapäivän kuumimpien tuntien ajaksi vierailijoiden ja työntekijöiden suojelemiseksi helteeltä, kertoo uutistoimisto AFP. Maan työministeriö keskeytti myös muut ulkotyöt osassa maata kuuman sään vuoksi.
Lisäksi viranomaiset varoittivat Ateenan metropolialueen asukkaita kasvavasta tulipaloriskistä.
Syyriapyysi tiistaina tukea Euroopan unionilta taisteluun metsäpaloja vastaan, jotka ovat riehuneet Välimeren rannikolla sijaitsevan Latakian maakunnan metsissä kuuden päivän ajan. Noin 10 000 hehtaarin laajuinen maa-alue on palanut, kertoo AFP.
Naapurimaat Jordania, Libanon ja Turkki ovat lähettäneet syyrialaisten avuksi palontorjuntaryhmiä ja -kalustoa, mukaan lukien lentokoneita.
Ilmastonmuutos lisää kuivuuden ja metsäpalojen todennäköisyyttä.",news
"Seuraavaksi presidentin on määrä allekirjoittaa laki. Äänestystä edelsivät puhemies Mike Johnsonin vetämät yölliset neuvottelut, joissa taivuteltiin empiviä edustajia hyväksymään lakipaketti.
Demokraattien vähemmistöjohtaja Hakeem Jeffries tiedotustilaisuudessa kongressitalon edustalla keskiviikkona.Kuva:Kevin Dietsch / Getty Images
Edustajainhuoneon hyväksynyt Yhdysvaltain presidentinDonald Trumpin”suuren ja kauniin” lakiesityksen. Seuraavaksi presidentin on määrä allekirjoittaa laki.
Kaikki edustajainhuoneen 212 demokraattia äänestivät lakipakettia vastaan. Republikaaneista kaksi äänesti vastaan, loput 218 puolesta.
Laki meni niukasti läpi. Jos enemmän kuin kolme republikaania olisi äänestänyt sitä vastaan, lakia ei olisi hyväksytty.
Lakikokonaisuus määrittää liittovaltion budjettia tuleviksi vuosiksi. Lakipaketin on määrä muun muassa keventää veroja, lisätä rahoitusta puolustukseen sekä kasvattaa valtion velkaa.
Demokraattienvähemmistö­johtajaHakeem Jeffriespiti puhetta edustajain­huoneessa ennätyksellisen pitkään.
Jeffries aloitti puhumaan kello 4.53 aamulla paikallista aikaa, ja kello 13.25 (Suomen aikaa 20.25) puhe ylitti pituudellaan pisimmän koskaan edustajain­huoneessa pidetyn puheen, joka pidettiin vuonna 2021. Sekestikahdeksan tuntia ja 32 minuuttia.
”Ei kiirettä”, huusi yleisö aina väliin ja naureskeli.
Jeffries hyödynsi niin kutsuttua ”taika­minuuttia”, joka sallii puolue­johtajien puhua väittelyn lopussa niin pitkään kuin haluavat.
The New York Timesinmukaan Jeffriesin puhe oli käytännössä viimeinen viivytys­taktiikka, johon demokraatit pystyivät turvautumaan. Jeffries kertoi puheessaan muun muassa siitä, miten leikkaukset vaikuttaisivat tavallisen ihmisen elämään.
Republikaanienedustajain­huoneen puhemiesMike Johnson
kävi tiukkoja neuvotteluja pitkälle torstain aamuyöhön asti kantaansa empivien republikaani­edustajien kanssa.
Taivutteluponnistuksissa oli kyse lakipaketin hyväksynnän varmistelusta, kertoiThe New York Times.
Varhain torstaina Suomen aikaa edustajainhuone äänesti äänin 219–213, että lakipaketti otettaisiin myöhemmin päivällä käsittelyyn. Tätä pidettiin selvänä merkkinä siitä, että riittävä määrä republikaaneja tulisi hyväksymään liittovaltion budjettilakeja muuttavan lakipaketin.
Äänestys oli määrä pitää heti torstaiaamuna paikallista aikaa, mutta äänestyksen alkaminen venyi puheiden takia.
Puhemies Mike Johnson (kesk.) lähti edustajainhuoneen salista, kun alustava äänestys lain käsittelyyn ottamisesta oli käynnissä keskiviikon ja torstain välisenä yönä.Kuva:Kayla Bartkowski / Getty Images
Lakipaketineteneminen oli jumissa, koska se ei ollut saanut puolelleen vaadittua enemmistöä edustajainhuoneen äänistä. Demokraattien lisäksi useat republikaaniedustajat olivat vastustaneet esitystä.
Toteutuessaan lakipaketti muun muassa keventää veroja, lisää rahoitusta puolustukseen ja maahanmuuton valvontaan sekä kasvattaa valtion velkaa. Veronkevennyksiä on määrä rahoittaa muun muassa leikkaamalla julkisesta terveysvakuutuksesta.
Trump on kutsunut liittovaltion budjettia tuleviksi vuosiksi määrittävää lakikokonaisuutta ”suureksi, kauniiksi laiksi”.
Myös senaatissa äänestys oli äärimmäisen tiukka. Senaatin lakiäänestys päättyi tasapeliin, mutta sen ratkaisi Yhdysvaltain varapresidentinJ. D. Vancenääni.",news
"Sovittuihin toimiin kuuluvat muun muassa avustusrekkojen huomattava lisääminen ja avustustyöntekijöiden suojeleminen.
Palestiinalaiset hakevat ruokaa avustuskeittiöstä Gazan kaupungissa 7. heinäkuuta.Kuva:Ebrahim Hajjaj / Reuters
Euroopan unionija Israel ovat sopineet toimenpiteistä, joilla lisätään humanitaarisen avun pääsyä Gazan kaistalle. EU:n ulkosuhteiden korkea edustajaKaja Kallaskertoo asiastalausunnossaan.
Toimiin kuuluvat muun muassa Gazaan päästettävien avustusrekkojen huomattava lisääminen, useiden rajanylityspaikkojen avaaminen ja avustustyöntekijöiden suojeleminen. Lisäksi polttoainetoimitukset ja sähkönjakelu veden suolanpoistolaitokseen käynnistetään uudelleen.
Toimenpiteet pannaan lausunnon mukaan täytäntöön lähipäivinä.
”Luotamme siihen, että Israel panee täytäntöön kaikki sovitut toimenpiteet”, Kallaskirjoittaaviestipalvelu X:ssä.
Israelon rajoittanut Gazaan pääsevän avun määrää. YK:n alaisen Maailman ruokaohjelman tuoreenraportinmukaan nälänhädän riski alueella on yhä korkea. Maailman ruokaohjelman mukaan lähes kolmannes gazalaisista on kokonaisia päiviä syömättä. Liki puolen miljoonan gazalaisen arvioidaan kärsivän katastrofaalisesta nälästä toukokuun ja syyskuun välillä.
YK:n humanitaaristen asioiden toimiston (OCHA)mukaanpolttoaineen loppuminen on uhannut sulkea alueen sairaalat kokonaan. Polttoaineen maahantuontikielto on jatkunut yli neljän kuukauden ajan.
Kallaksen lausunnossa sanotaan, että EU on valmis koordinoimaan toimia asiaankuuluvien tahojen kanssa varmistaakseen toimien nopean toteuttamisen. EU kehottaa välittömään tulitaukoon ja kaikkien jäljellä olevien panttivankien vapauttamiseen.
Lausunnossa myös ilmaistaan tuki Egyptin, Qatarin ja Yhdysvaltojen toimille aseleponeuvottelujen välittäjinä.
EUon harkinnut toimenpiteitä Israelia vastaan todettuaan, että Israel on rikkonut EU:n ja Israelin välisen niin kutsutun assosiaatiosopimuksen ihmisoikeusvelvoitetta Gazassa tekemiensä toimien vuoksi. Asiasta kertoo uutistoimisto AFP.
Kallaksen toimisto lähetti torstaina EU:n jäsenmaille joukon mahdollisia vaihtoehtoja, mukaan lukien kauppasuhteiden rajoittaminen, israelilaisten ministerien sanktiointi, israelilaisten viisumivapaiden vierailujen keskeyttäminen ja asevientikiellon asettaminen.
Listan odotetaan olevan EU:n ulkoministerien keskustelun aiheena ensi viikon kokouksessa Brysselissä.",news
"Onnettomuus tapahtui, kun henkilö juoksi kohti nousuun valmistautuvaa lentokonetta.
Yksiihminen on kuollut Bergamo-Orio al Serion lentokentällä tapahtuneessa onnettomuudessa, kertoo italialaislehtiCorriere Della Sera. Lentokenttä sijaitsee noin tunnin ajomatkan päässä Milanosta koilliseen.
Lehden tietojen mukaan onnettomuudessa kuollut henkilö oli juossut lentokentällä kohti nousuun valmistautuvaa lentokonetta. Henkilö oli imeytynyt lentokoneen moottoriin. Kyseessä oli Volotean Airbus A319 -lentokone, joka oli matkalla Asturian lentokentälle.
Corrierin mukaan epäselvää on, oliko henkilö jo valmiiksi lentokentän sisällä eli matkustaja tai lentokenttätyöntekijä vai ulkopuolinen henkilö. Corriere kertoo, että onnettomuudessa kuollut olisi noin 35-vuotias mies.
Lennot yhdellä Italian vilkkaimmista lentokentistä keskeytettiin kello 10 jälkeen ja kentän lentoliikenne oli poikki noin kahden tunnin ajan.",news
"Ruotsista on tullut kauttakulkumaa muihin maihin suunnatulle salakuljetukselle, sanoo syyttäjä.
Ruotsissa on tuomittu 11 ihmistä liittyen maan suurimpaan kokaiinitakavarikkoon, kertovat Aftonbladet ja SVT.
Södertörnin käräjäoikeus langetti kahdeksalle vankeusrangaistukset ja määräsi kaksi nuorta suljettuun nuorisohuoltoon.
Huhtikuussa 2024 Nynäshamnin satamasta takavarikoitiin 1,3 tonnia kokaiinia.
Syyttäjä Daniel Johnsonin mukaan tapaus viittaa Ruotsin muuttuneen myös huumeiden kauttakulkumaaksi.
Ruotsissakäräjäoikeus on tuominnut 11 ihmistä liittyen maan historian toistaiseksi suurimpaan kokaiinitakavarikkoon. Asiasta kertovat muun muassaAftonbladetjaSVT.
Södertörnin käräjäoikeus langetti maanantaina kahdeksalle henkilölle vankeusrangaistukset. Samalla se tuomitsi kaksi nuorta suljettuun nuorisohuoltoon.
Huhtikuussa2024 tehtiin Ruotsin tähän asti suurin kokaiinitakavarikko, jossa takavarikoitiin 1,3 tonnia kokaiinia. Huumeet löytyivät Norvikin satamassa Nynäshamnissa olevasta kontista. Nynäshamn sijaitsee vajaat 60 kilometriä Tukholmasta etelään.
Syyttäjän mukaan takavarikon ennennäkemätön laajuus kertoo uudesta trendistä Ruotsin huumekaupassa.
”On viitteitä, että huumeet eivät olleet pelkästään Ruotsin markkinoille tarkoitettuja, vaan Ruotsista on tullut myös kauttakulkumaa muihin maihin suunnatulle salakuljetukselle”, syyttäjäDaniel Johnsonsanoi SVT:lle.
Maanantainatuomittujen rikosnimikkeet vaihtelivat, mutta kaikki heistä tuomittiin muun muassa tähän takavarikkoon liittyvään huumausainerikokseen osallistumisesta.
Yksi tuomituista, nyt 25-vuotias mies, tuomittiin erityisen törkeän huumausainerikoksen yrityksestä sekä murhan yrityksestä 16 vuoden ja 10 kuukauden vankeusrangaistukseen.
Muiden tuomittujen vankeusrangaistusten pituudet vaihtelevat yhden vuoden ja kuuden kuukauden sekä viiden vuoden ja neljän kuukauden välillä.
Yhteensä 17 ihmistä syytettiin huumausainerikokseen osallistumisesta. Heistä kolme on naisia ja loput miehiä. Kuusi heistä vapautettiin syytteestä, mutta yksi vapautetuista sai lievästä rahanpesurikoksesta ehdollisen tuomion ja päiväsakkoja.
Kovimman tuomion saanut 25-vuotias oli käräjäoikeuden mukaan kontrolloinut, mistä huumeet tulee noutaa ja minne ne toimitetaan. Hän toimi ulkomailta käsin, jossa hän oli ollut yhdessä muiden rikollisen Rumba-verkoston jäsenten kanssa.
Signal-viestisovelluksen salattua yhteyttä käyttäen hän oli ollut yhteydessä useisiin muihin tässä tapauksessa tuomittuihin henkilöihin sekä suoraan verkoston johtajaanIsmail Abdoon.
JengijohtajaIsmail Abdo pidätettiin perjantaina Turkissa laajan operaation yhteydessä, joka kohdistui kolmeen rikollisjengiin.
Syyttäjän mukaan Abdon, lempinimeltään Mansikka, epäillään olevan takavarikkoon liittyvän huumekaupan takana. Helsingin Sanomat uutisoiAbdon pidätyksestäperjantaina.
Syyttäjän mukaan Turkin ja Ruotsin viranomaiset tekevät tapauksessa yhteistyötä. Vielä ei tiedetä, kummassa maassa Abdo tuomitaan.",news
"Lämpötilojen odotetaan nousevan korkeiksi myös Kreikassa viikonloppuna.
Helikopteri sammutti maastopaloja Kreetalla torstaina.Kuva:Costas Metaxakis / AFP
KreikassaKreetan saarella 5 000 ihmisen evakuointiin johtanut maastopalo on laantumaan päin, paikallinen palokunta kertoo.
Noin 230 palomiestä ja kuusi helikopteria työskentelevät edelleen lähellä Ierapetran pikkukaupunkia, josta evakuoitiin keskiviikkona 3 000 turistia liekkien tieltä.
Vaikka maastopalo on tällä hetkellä laantumaan päin, on palokunnan tiedottajan mukaan edelleen olemassa riski uusien palojen leimahtamiselle.
Hajanaisia voimakkaan palon alueita on kuitenkin edelleen. Lisäksi uusia leimahduksia on tapahtunut savun peittämillä alueilla, palokunta kertoi ANA-uutisoimistolle.
Kreikastaon tullut viime vuosina erityisen haavoittuvainen maastopaloille, joita ruokkivat muun muassa ilmastonmuutoksen aiheuttamat korkeat lämpötilat.
Ulkoministeriön mukaan Kreetalle on tehnyt matkustusilmoituksen ainakin noin nelisensataa suomalaista.
Myös lähellä paloaluetta on ollut ainakin kymmenen suomalaista, kertoi matkatoimisto Tjäreborg STT:lle torstaina. Heitä ei ollut jouduttu evakuoitumaan hotelleista ainakaan vielä torstaina päivällä.
Kreikka on tähän asti pääasiassa säästynyt Etelä-Euroopan hirmuhelteiltä, mutta muutos on tulossa viikonloppuna, jolloin lämpötilan odotetaan nousevan 43 asteeseen osissa maata.",news
"Puolustusministeri Pete Hegseth väitti aiemmin tällä viikolla, että aseapu Ukrainaan keskeytettiin Yhdysvaltojen hupenevien varastojen takia.
Puolustusministeri Pete Hegseth kertoi tiistaina Yhdysvaltojen keskeyttävän tiettyjen aseiden toimittamisen Ukrainaan.Kuva:Kevin Dietsch / AFP
Yhdysvaltain puolustusministeri Pete Hegseth päätti keskeyttää aseviennin Ukrainaan vedoten hupeneviin varastoihin.
NBC News uutisoi virkamieslähteisiin viitaten, että päätös ei perustunut todelliseen uhkaan Yhdysvaltain sotilaalliselle valmiudelle.
Kongressiedustajat arvostelevat Hegsethin päätöstä ja pitävät sitä yrityksenä lopettaa Yhdysvaltain tuki Ukrainalle.
Pete Hegsethinjohtama Yhdysvaltojen puolustusministeriö päätti tällä viikolla keskeyttää tiettyjen aseiden viennin Ukrainaan vedoten hupeneviin varastoihin.
Asevoimien analyysin mukaan asepaketin lähettäminen ei kuitenkaan olisi vaarantanut Yhdysvaltojen omaa sotilaallista valmiutta, yhdysvaltalaismedia NBC Newsuutisoikolmen virkamieslähteen tietojen perusteella.
Keskeyttäminen oli yllätys Yhdysvaltojen ulkoministeriölle, kongressin jäsenille, Ukrainalle ja keskeisille eurooppalaisille liittolaisille. Yleensä näille tahoille kerrotaan merkittävistä päätöksistä etukäteen.
Yhdysvalloissa niin demokraatti- kuin republikaaniedustajat ovat suhtautuneet Hegsethin päätökseen kriittisesti.
DemokraattiedustajaAdam Smithtotesi, että puolustusministeriö toimii vilpillisesti vedotessaan sotilaallisen valmiuteen, kun tosiasiallinen syy vaikuttaa olevan pyrkimys lopettaa Yhdysvaltain tuki Ukrainalle, NBC News kertoo.
""Emme ole varastotilanteen osalta yhtään huonommassa asemassa kuin kertaakaan koko kolmen ja puolen vuoden aikana, kun Ukrainassa käytävä sota on kestänyt,"" Smith totesi.
Hän kertoi avustajiensa nähneen Yhdysvaltojen aseiden varastotilanteen, ja mitään viitteitä puutteista, jotka oikeuttaisivat avun keskeyttämisen Ukrainalle, ei ollut.
NBC Newsin lähteiden mukaan osa avusta oli jo lastattu rekkoihin Ukrainan naapurimaissa valmiina toimitettavaksi, kun asekuljetuksia hoitavat saivat tiedon toimituksen peruuttamisesta.
Asetoimituksista oli sovittu presidenttiJoe Bideninkaudella.
Kyseessäoli kolmas kerta, kun Hegseth päätti omatoimisesti pysäyttää aseavun Ukrainaan, NBC Newsin lähteet kertovat. Kaksi aiempaa tapausta, helmikuussa ja toukokuussa, kumottiin muutama päivä myöhemmin.
Keskeytettävään aseapuun kuuluu muun muassa Patriot-ilmatorjuntajärjestelmän osia, kymmeniä olalta laukaistavia ilmatorjuntaohjuksia ja F-16-hävittäjistä laukaistavia ohjuksia.
Patriot-ilmatorjuntajärjestelmä on ukrainalaisille hyvin tärkeä sen suojautuessa Venäjän ballistisia ohjuksia vastaan.
Sotatieteiden dosenttiIlmari Käihkötotesi aiemmin tällä viikollaHS:lle, että keskeytettyyn aseapuun kuuluu Patriot-järjestelmän osia, joita ei tuota muu kuin Yhdysvallat.
Venäjä on viime kuukausien aikana pyrkinyt kuluttamaan juuri Ukrainan ilmatorjuntaa lähettämällä viikko toisensa jälkeen ennätysmäärän drooneja ja ohjuksia kohti Ukrainaa.
Ukrainassaja Euroopassa ollaan huolissaan Yhdysvaltojen päätöksestä keskeyttää aseapu.
Saksa kertoi perjantaina, että se selvittää mahdollisuutta ostaa Patriot-ilmatorjuntajärjestelmiä Yhdysvalloilta Ukrainalle, uutistoimisto AFP kertoo.",news
"Trump on kertonut lähettävänsä ensimmäiset viralliset tulli-ilmoitukset maanantaina. HS kokosi vastaukset neljään kysymykseen tullikirjeistä.
Yhdysvaltain presidentti Donald Trump puhui huhtikuussa Valkoisen talon puutarhassa Yhdysvaltojen asettamista tulleista.Kuva:Leah Millis / Reuters
Yhdysvaltain presidentti Donald Trump sanoo lähettävänsä tuontitulleja koskevia kirjeitä eri maille maanantaina.
Kirjeissä ilmoitetaan elokuun alusta voimaan tulevista tulleista, ellei kauppasopimusta solmita.
Trump pyrkii painostamaan maita kauppasopimuksiin ja vahvistamaan Yhdysvaltojen asemaa maailmantaloudessa.
Erityisesti Brics-maat ja niiden kumppanit ovat todennäköisiä kirjeiden vastaanottajia.
YhdysvaltainpresidenttiDonald Trumpkertoi perjantaina lähettävänsä tuontitulleja koskevia kirjeitä eri maille maanantaina.
”Kaikilta mailta, jotka yhtyvät Brics-maiden Amerikka-vastaiseen politiikkaan, peritään 10 prosentin lisätulli. Tähän politiikkaan ei tule poikkeuksia”, Trump kirjoitti omassa viestipalvelussaan Truth Socialissa.
HS kokosi vastaukset neljään kysymykseen tullikirjeistä.
Tuontitullikirjeet ovat virallisia ilmoituksia, joita Trumpin johtama Yhdysvaltain hallinto lähettää muille maille. Niissä määritellään, millaiset tullit vastaanottavaan maahan kohdistetaan elokuun 1. päivästä alkaen, jos erillistä kauppasopimusta ei solmita ennen sitä.
Trump on esittänyt, että kirjeet voivat sisältää valmiin tullipäätöksen, kuten korkeimmillaan jopa 70 prosentin tullin. Ne voivat myös sisältää tarjouksen neuvotella tullittomasta tai kevyemmin verotetusta kaupasta.
ValtiovarainministeriScott Bessentsanoi kuitenkin sunnuntaina, että Yhdysvallat ei aseta 70 prosentin tullia suurille kauppakumppaneilleen, kertoo muun muassa yhdysvaltalaismediaCNN.
Kirjeiden tarkoitus on painostaa muita maita tekemään Yhdysvaltojen kanssa kauppasopimuksia Trumpin ehdoilla sekä vahvistaa Yhdysvaltojen asemaa maailmantaloudessa ja kauppaneuvotteluissa.
Kirjeet ovat jatkoa Trumpin kauppasotastrategialle, joka on ollut viimeiset kolme kuukautta jäissä. Sillä pyritään saamaan Yhdysvalloille yksipuolisia etuja.
Tulleilla Trump pyrkii houkuttelemaan tuotantoa palaamaan ulkomailta takaisin Yhdysvaltoihin. Tällöin maahan saattaisi syntyä lisää työpaikkoja ja maan oma vienti ehkä piristyisi.
Tulleilla pyritään myös estämään tai rankaisemaan niitä maita, jotka tukevat Brics-maiden ”Amerikka-vastaiseksi” miellettyä politiikkaa.
Sopimuksesta kieltäytyvien maiden tulleja nostetaan.
Trumpin mukaan kirjeitä lähetetään kymmenille tai jopa sadalle maalle, erityisesti pienemmille maille, joiden kanssa ei ole vielä tehty kauppasopimuksia. Myös suuret kauppakumppanit voivat saada tullikirjeitä.
Brics-ryhmän maat ja niiden kumppanit ovat todennäköisiä vastaanottajia kirjeille. Ryhmän perustajajäseniä ovat Brasilia, Venäjä, Intia, Kiina ja Etelä-Afrikka.
Ryhmä on laajentunut koskemaan myös Egyptiä, Etiopiaa, Indonesiaa, Irania ja Arabiemiraatteja. Ryhmän kumppanimaihin luetaan muun muassa Nigeria ja Thaimaa.
Brics on pitkään toiminut hajanaisena joukkona maita, jota yhdistää näkemys siitä, että maailman vallanjaon pitäisi olla ”moninapainen” eikä länsivetoinen.
Trumpin mukaan ensimmäiset kirjeet lähetetään maanantaina iltaseitsemältä Suomen aikaa. Uutistoimisto Reutersin mukaan ensimmäisessä erässä kirjeitä saavat 10–12 suurta kauppakumppania.
Kirjeitä lähetetään myös tiistaina ja keskiviikkona. Toisessa erässä kirjeitä saa noin 100 pienempää maata.
Tullisopimusten määräaika oli alun perin tämän viikon keskiviikko, johon mennessä vastaanottavien maiden tulisi neuvotella Yhdysvaltojen kanssa tai tullitaso astuu voimaan. Reutersin mukaan määräaika ei ole kuitenkaan täysin selvä ja osalla maista voi olla enemmän aikaa neuvotella Yhdysvaltojen kanssa.
Uudet tullit astuvat voimaan 1. elokuuta kaikille niille maille, jotka eivät ole sopineet muuta Yhdysvaltojen kanssa.",news
"Treffimatkan ilmoitus on saanut osakseen paljon negatiivista palautetta. Järjestäjät eivät ymmärrä, mistä se johtuu.
Juha Suominen kertoo kiintyneensä Ukrainaan ja onkin vienyt maahan jo lähes 20 avustuskuljetusta. Hän aikoo eläköityessään muuttaa maahan.Kuva:Ella Kiviniemi / HS
Juha Suominen järjestää suomalaisille miehille sinkkumatkan Ukrainaan tapaamaan paikallisia naisia.
Suominen kehuu ukrainalaisten naisten perinteisiä arvoja ja tapaa kommunikoida avoimemmin.
Matka on herättänyt kritiikkiä, mutta järjestäjät eivät näe siinä ongelmaa.
”Meillemiehillenykytilanteesta on se etu, että naiset ovat jääneet kotirintamalle. Ukrainassa on siis miehistä pula, erityisesti kunnollisista.”
”Ukrainalaisen naisen käsitys kunnollisesta on paljon suomalaista leveämpi ja hyväksyvämpi.”
Muun muassa näin kerrotaan suomalaisenSinkkutapahtumat-sivustonilmoituksessa, jossa etsitään halukkaita miehiä lähtemään treffimatkalle Ukrainaan löytämään kenties elämänsä rakkauden. Ilmoituksen on tehnyt opettajaJuha Suominen, joka on myös yksi sivuston perustajista.
Suominen kertoo HS:lle käyneensä Ukrainassa jo 17 kertaa avustusmatkalla. Hän vie Ukrainaan ajamansa auton sekä vaihtelevasti tavaraa, ja nyt kenties myös sinkkumiehiä, jos halukkaita löytyy.
”Olen joka tapauksessa lähdössä avustuskeikalle. Ajattelin, että nämä kaksi asiaa sopivat hyvin yhteen”, Suominen sanoo.
Sinkkutapahtumien sivustolla julkaistiin mahdollisuus lähteä Ukrainaan tapaamaan paikallisia sinkkuja heinä-elokuun vaihteessa.Kuva:Sinkkutapahtumat.fi
Suominenon itse seurustellut ukrainalaisen naisen kanssa pari vuotta sitten ja käynyt useilla treffeillä niin treffitoimiston kuin itsensäkin järjestämänä.
Hän kertoo pitävänsä ukrainalaisista muun muassa sen takia, että siellä naiset puhuvat kauniisti miehistä ja sukupuolet erottuvat, toisin kuin Suomessa. Siksi hän haluaa järjestää nyt avustusreissunsa yhteydessä treffimatkan.
”Suomalaisessa yhteiskunnassa ei ole miehiä ja naisia vaan neutreja. Viimeisen vuoden aikana olen nähnyt lastenvaunuja kuljettamassa vain kerran naisen. Ukrainassa taas on miehiä ja naisia – siellä on oletus, että mies on mies”, Suominen sanoo.
”Suomalaiset miehet vinkuu, että naiset vain ylenkatsoo. Tuolla asennoituminen on toinen.”
Tällaisten syiden takia hän kertoo kiintyneensä Ukrainaan ja haluaa siksi tarjota muillekin miehille mahdollisuuden tavata naisia, joilla olisi sama arvomaailma.
”Annan yhteyden treffitoimistoon, joka sitten tarjoaa treffikumppaneita ja lähettää heistä esittelyjä, joiden perusteella mies päättää, kenet haluaa tavata. Kuka tahansa voisi järjestää samanlaisen matkan myös itse”, hän kertoo.
Tällä hetkellä matkalle ei ole vielä ilmoittautunut ketään mukaan, mutta yksi mies harkitsee matkalle lähtemistä, Suominen sanoo.
Ilmoituksentekemisen jälkeen kymmenkunta ihmistä lähetti järjestäjille vihaista palautetta matkan ideasta.
”Moni on kovasti pahoittanut mielensä. Ihmiset ovat laittaneet palautetta, että onko tämä laillista tai ihmiskauppaa, ja halunneet jopa tehdä poliisille ilmoituksen asiasta. En tunnista, että tässä olisi mitään ongelmaa”, Suominen vastaa.
Suominen ei tunnista matkan järjestämisessä olevan mitään ongelmaa eikä ymmärrä, miksi ilmoitukseen on reagoitu niin tunteella.
”Laitonta, ihmiskauppaa, bisnestä – en tunnista näitä asioita. Kaksi ihmistä tapaa julkisella paikalla ja juttelee, itse hoidan kuljetuksen ja treffitoimistoon yhteyden. Jos joku haluaa nähdä tämän tuossa valossa, niin sitten näkee”, hän sanoo.
Myöskään sinkkusivuston toinen perustajajäsenSari Suvantoei ymmärrä, miksi ilmoitus on koettu ongelmallisena. Samanlaista palautetta on tullut aiemminkin, kun esimerkiksi eräs noin 50-vuotias mies etsi kumppania perheen­perustamis­tarkoituksessa ja monet naiset lähettivät ilmoituksesta vihaista palautetta.
”Voi olla, ettei haave koskaan toteudu, mutta ei se vahingoita ketään. Niin kuin ei myöskään Juhan ilmoitus.”
Suvantokertoo tuntevansa Suomisen jo 25 vuoden ajan ja tietää, mitä tämä naisessa arvostaa eikä hän näe ongelmana, jos mies kokee ukrainalaisen kulttuurin lähemmäksi.
”Toivon, että toiset ihmiset hyväksyisivät sen, että toiset ihmiset elävät eri tavalla. Jos joku haluaa vaikka kaksimetrisen naisen, keneltä se on pois? Jos jollakin on erikoiset toiveet, helpoimmalla pääsee, jos ne ohittaa.”",news
"Oppositio on jo vaatinut pääministeri Sánchezin eroa, mutta hallituspuolueet eivät ole ainakaan tähän asti olleet halukkaita uusiin vaaleihin, Reuters kertoo.
Espanjan pääministeri Pedro Sánchez puolueen kokouksessa Madridissa lauantaina.Kuva:Alberto di Lolli / AFP
Espanjan pääministeri Pedro Sánchezin hallitusta koettelevat uudet skandaalit.
Sosialistisen työväenpuolueen PSOE:n virkamies Francisco Salazar erosi seksuaalisen häirinnän syytösten vuoksi.
Aiemmin viikolla puolueen toinen virkamies Santos Cerdán vangittiin korruptioepäilyjen takia.
EspanjanpääministeriPedro Sánchezinhallitus on jälleen uuden skandaalin keskellä.
Sánchezin johtaman sosialistinen työväenpuolueeen PSOE:een (Partido Socialista Obrero Español) virkamiesFrancisco Salazarerosi tehtävistään lauantaina seksuaaliseen häirintään liittyvien syytösten takia, muun muassa uutistoimisto Reuters ja brittilehti The Guardiankertoo.
Aiemmin tällä viikolla puolueen toinen virkamiesSantos Cerdánmäärättiin vangittavaksi epäiltynä korruptiosta. Cerdánia pidetään pääministeri Sánchezin oikeana kätenä.
Korruptioskandaaliin on sotkeutunut mahdollisesti myös kaksi muuta PSOE:n virkamiestä. Heidän kaikkien epäillään saaneen lahjuksia, jotka liittyvät julkisiin rakennusurakoihin.
UseatPSOE:ssa työskentelevät naiset syyttävät Salazaria seksuaalisesta häirinnästä, espanjalainen verkkojulkaisu El Diariouutisoiperjantaina.
Lehden haastattelemien naisten mukaan Salazar muun muassa lähetti epäasiallisia viestejä ja puhui työpaikalla seksuaalissävytteisesti.
Salazar itse kiisti syyllistyneensä sopimattomaan käytökseen ja pyysi, että asia tutkitaan, uutistoimisto Reuters kertoo PSOE:n tiedotteen perusteella.
PSOE ilmoitti aloittavansa tutkinnan välittömästi ja lisäsi, että sen tavanomaisten kanavien kautta ei ole tehty yhtään virallista ilmoitusta.
Salazariinliittyvä skandaali tuli esiin juuri, kun Sánchez oli valmistautumassa puhumaan puolueväelle, joka oli huolissaan korruptioskandaalin aiheuttamasta mainehaitasta, Reuters kertoo.
Sánchez kehotti kaikkia seksuaalista häirintää kokevia naisia käyttämään puolueen tarjoamia kanavia ilmoittaakseen asiasta.
Korruptioskandaalissa Sánchez on puolustautunut sanomalla, että korruptio koskee vain yksittäisiä puolueen jäseniä, ei koko puoluetta. Tilanne on Sánchezille erityisen epämukava sen takia, että lahjusepäilyt kohdistuvat hänen lähipiiriinsä.
Sánchezjohtaa Espanjassa vähemmistöhallitusta. Oppositio on jo vaatinut Sánchezin eroa, mutta hallituspuolueet eivät ole ainakaan tähän asti olleet halukkaita uusiin vaaleihin, Reuters kertoo.
Myös Sánchez on vakuuttanut kykyään toimia maan pääministerinä.
Espanjan edellinen hallitus kaatui korruptioskandaaliin.",news
"”Suuri ja kaunis laki” nostaa Yhdysvaltojen valtionvelan määrää huomattavasti.
Yhdysvaltojen presidentti Donald Trump hehkutti Des Moinesissa Iowassa torstaina ”suuren kauniin lakipaketin” läpimenoa.Kuva:Scott Olson / AFP
Yhdysvaltain edustajainhuone hyväksyi presidentti Donald Trumpin lakipaketin liittovaltion budjetin suuntaviivoista.
Laki keventää etenkin varakkaiden ja yritysten verotusta, mutta kasvattaa valtionvelkaa yli 3,3 biljoonalla dollarilla kymmenessä vuodessa.
Noin 12 miljoonaa kansalaista on jäämässä ilman sairausvakuutusta ja miljoonat menettävät sosiaalitukia.
Lakiin sisältyy rahoitusta rajamuurille, karkotuskeskuksille ja asevoimien kehittämiseen.
Yhdysvaltainedustajainhuone hyväksyi presidenttiDonald Trumpinsuuren liittovaltion budjetin suuntaviivoja määräävän lakipaketin.
Trumpin mukaan lakien päätarkoitus on, että ihmisten veroja lasketaan.
Valkoisen talon mukaan lain tarkoitus on lisäksi estää kansalaisia väärinkäyttämästä liittovaltion tukia. Lain taustalla on myös se, että Trumpin ensimmäisen kauden verohelpotukset poistuvat joulukuussa.
Laajat veronkevennykset aiheuttavat liittovaltion budjettiin biljoonien dollarien aukon, jota on osin määrä paikata Yhdysvaltojen muille maille määräämillä tullimaksuilla.Kongressin riippumaton budjettivirastoon arvioinut, että uusi laki kasvattaa kymmenessä vuodessa Yhdysvaltojen valtionvelkaa yli 3,3 biljoonalla dollarilla.
Valtionvelkaa on nyt36,2 biljoonaa dollaria, mikä tarkoittaa 106 024 dollaria eli 90 000 euroa asukasta kohden. Suomella on valtionvelkaa 31 734 euroa asukasta kohden.
Samaan aikaan laki heikentää rajusti miljoonien amerikkalaisten taloudellista tilannetta. Se rajaa laajasti siirtolaisia tukien ulkopuolelle.
Mitkä ovat tärkeimmät asiat, joihin nyt hyväksytty ”suuri ja kaunis laki” vaikuttaa?
Lakikeventää etenkin varakkaiden yhdysvaltalaisten ja yritysten verotusta. Kaikkien kotitalouksien verot alenevat, mutta suurimmat alennukset menevät varakkaille.
Noin 60 prosenttia veronalennuksista menee eniten ansaitsevalle viidennekselle, veropolitiikkaa analysoiva tutkimuslaitosTax Policy Centeron laskenut. Sen laskelmien mukaan vähiten ansaitsevat saavat noin yhden prosentin veronalennuksen tuloistaan ja keskituloiset noin 2,3 prosentin alennuksen.
Palvelualan työntekijöiden saamat tipit muuttuvat verottomiksi.
Aurinko- ja tuulienergian rakentamisen verotuet poistuvat vuonna 2027.
Noin12 miljoonaa kansalaista on jäämässä kokonaan ilman sairausvakuutusta, koska laki muuttaa Medicaid-vakuutukseen kuulumisen ehtoja.
Pääosan aikuisista tulisi tehdä töitä vähintään 80 tuntia kuussa, jotta he pääsisivät julkisrahoitteisen Medicaid-sairausvakuutuksen piiriin.
Jopa 80 miljoonaa yhdysvaltalaista on julkisen terveysvakuutuksen piirissä ja 42 miljoonaa on jonkinlaisen ruoka-avun piirissä. Ruokakuponki­ohjelmaSNAP:inpiiristä arvioidaan putoavan kokonaan tai osin ainakin kolme miljoonaa ihmistä.
Tämän lisäksi noin 1,4 miljoonaa ihmistä, joilla ei ole Yhdysvaltojen kansalaisuutta, menettäisivät pääsyn sosiaaliturvaan.
Lakiinsisältyy muun muassa muurin rakentaminen Meksikon vastaiselle rajalle sekä karkotuskeskusten rakentaminen 100 000 siirtolaiselle.
Tavoitteena on mahdollistaa jopa miljoonan ihmisen karkotukset vuosittain Yhdysvalloista.ICEeli Yhdysvaltojen maahanmuutto­viranomainen saa seuraavan neljän vuoden aikana 100 miljardia dollaria.
Maahanmuuttajat puolestaan joutuisivat maksamaan, mikäli he haluaisivat hakea pakolaisstatusta Yhdysvalloista.
Yhdysvaltainasevoimille laki takaa valtavasti lisää rahoitusta. Asevoimat saavat rahaa laivaston kehittämiseen sekä Trumpin ”kultainen kupoli”-ohjuspuolustus­järjestelmän luomiseen.
Investointeja on tulossa myös laivanrakennukseen, tykistöön ja ammuksiin. Lisäksi tavoitteena on kehittää uuden sukupolven hävittäjä.",news
"Ruotsin suojelupoliisin vartijat ovat vuodesta toiseen vuotaneet pääministerin salaisia tietoja kuntoilusovelluksen kautta.
Ruotsin pääministeri Ulf Kristersson kuvattuna Naton huippukokouksessa 25. kesäkuuta.Kuva:Ludovic Marin / Reuters
RuotsinpääministeriUlf Kristerssoninliikkeet ovat vuotaneet tämän turvamiehiltä usean vuoden ajalta.
Dagens Nyheter-lehden mukaan turvamiehet ovat käyttäneet puhelimissaan liikuntasovelluksia, joiden keräämä avoin data on paljastanut muun muassa pääministerin kotiosoitteen, liikkumisreitit ja yksityiset matkat.
Ruotsin turvallisuuspoliisin mukaan turvamiehet eivät ole toimineet tarkoituksellisesti.
Yli 1 400 vartijoiden harjoitustallennetta oli julkisesti nähtävissä Strava-sovelluksessa, jossa käyttäjät jakavat juoksu- ja pyöräilyreittejään. Tallenteista on voinut tarkasti seurata, missä pääministeri liikkui, milloin hän matkusti ja missä hän vietti yönsä.
TurvallisuusasiantuntijaJohan Wiktorkuvasi tilannetta Dagens Nyheterille vakavaksi, mutta korosti, että tässä tilanteessa kyse oli vain huolimattomuudesta.
”Tällainen tieto ei saa vuotaa, sillä se voi helpottaa hyökkäysten tai kidnappauksien suunnittelua”, Wiktor sanoi.
Pääministeri Kristersson kommentoi tilannetta kevyestiRunner’s World-lehdelle sanoen, että hänellä on hyvää lenkkeilyseuraa. Hän myönsi kuitenkin, että turvallisuus on tärkeää ja toivoo jatkossa ohjeita noudatettavan paremmin.
Vuotoihin liittyvät tiedot eivät koske vain pääministeriä. Niistä on paljastunut salaisia tietoja myös muista poliitikoista, kuten entisistä pääministereistäMagdalena AnderssonistajaStefan Löfvenistä.
Kaikki turvamiehet ovat nyt sulkeneet julkiset profiilinsa Stravassa.
Vuonna2018uutisoitiinamerikkalaisen Strava-sovelluksen aiheuttamasta turvallisuusriskistä.
Stravan julkaisema maailmanlaajuinen ”lämpökartta” paljasti muun muassa sotilaiden päivittäisiä kulkureittejä ja sellaisia sotilastukikohtia, joita ei oltu virallisesti vahvistettu.
Paljastukset havaitsi sattumalta 20-vuotias australialainen turvallisuusalan opiskelija.
Vaikka Strava mahdollistaa yksityisyysasetusten muokkaamisen, sovelluksen perusoletus on datan kerääminen. Tietoturva-asiantuntijat ovat kritisoineet asetusten sekavuutta ja pelänneet myös mahdollisia tietomurtoja.",news
"Venäjä moukaroi Kiovaa ennätysmäärällä ohjuksia ja drooneja. Trumpin ja Putinin puhelussa ei saatu ”mitään edistystä” Ukrainan sodan lopettamiseksi.
Venäjä iski ennätysmäärällä ohjuksia ja lennokkeja Ukrainan pääkaupunkiin Kiovaan torstain ja perjantain välisenä yönä.
Ukrainan ilmavoimien tiedottaja Juri Ihnat kertoi vihollisen laukaisseen 550 lennokkia ja ohjusta, joista 272 torjuttiin.
Kiovan pormestari Vitali Klitshkon mukaan iskussa haavoittui ainakin 23 ihmistä ja vaurioitui useita rakennuksia.
Juuri ennen iskuja Yhdysvaltain presidentti Donald Trump ja Venäjän presidentti Vladimir Putin keskustelivat puhelimitse sodan lopettamisesta, mutta Trumpin mukaan asiassa ei saatu ”mitään edistystä”.
Torstainja perjantain välinen yö Ukrainan pääkaupungissa Kiovassa oli erityisen vaikea. Ukrainan ilmavoimat on ilmoittanut Venäjän laukaisseen 550 lennokkia ja ohjusta Ukrainaan yön aikana.
Näistä 539 oli lennokkeja ja 11 ohjuksia. Ukrainan asevoimienmukaansen ilmapuolustusyksiköt ampuivat alas 268 lennokkia ja kaksi ohjusta. 208 lennokkia torjuttiin asevoimien mukaan muilla keinoin.
Ukrainan ilmavoimien tiedottajanJuri Ihnatinmukaan kyseessä on yli kolme vuotta käynnissä olleen sodan uusi ennätys.
”Tämä on suurin määrä, jota vihollinen on käyttänyt yhdessä iskussa”, Ihnat sanoi uutistoimisto AFP:n mukaan.
Ensimmäisiä räjähdyksiä kuultiin iltakymmeneltä paikallista aikaa. Ukrainan ilmavoimien mukaan Venäjä iski Kiovaan ballistisin ohjuksin yöllä puoli yhdeltä ja puoli kolmelta, kertoo ukrainalaismediaKyiv Independent.
Ainakin 23 ihmistä haavoittui, Kiovan pormestariVitali Klytškokertoi. Heistä 14 on Klytškon mukaan sairaalahoidossa.
Isku aiheutti vaurioita muun muassa asuinrakennuksiin, liiketiloihin, rautatielinjoihin, terveyskeskukseen ja yhteen kouluun. Iskua seurasi lukuisia tulipaloja, mikä teki ilmasta vaarallista hengittää. Savu levisi laajalle alueelle, ja kaupungin asukkaita on kehotettu pitämään ikkunat suljettuina.
Myös Puolan suurlähetystön konsulaattiosasto Kiovassa vaurioitui.
Ihmiset hakivat turvaa kiovalaiselta metroasemalta torstai-iltana Venäjän iskiessä drooneilla ja ohjuksilla Kiovaan.Kuva:Yan Dobronosov / Reuters
Asukas parvekkeellaan Venäjän ilmahyökkäyksen vaurioittamassa rakennuksessa Kiovassa.Kuva:Valentyn Ogirenko / Reuters
Iskuttapahtuivat samoihin aikoihin kun mediat alkoivat julkistaa tietoja Yhdysvaltain presidentinDonald Trumpinja Venäjän presidentinVladimir Putinintorstain puhelinkeskustelusta. Puhelussa käsiteltiin myös Ukrainan sotaa.
Uutistoimisto AFP:n mukaan Trump ilmoitti, ettei hän saanut puhelussa aikaan ”mitään edistystä” Putinin kanssa Ukrainan sodan lopettamiseksi. Trumpin näkemys puhelusta oli poikkeuksellisen synkkä. Aiempien viiden Putinin kanssa käymänsä puhelun jälkeen hän on useimmiten antanut optimistisia raportteja edistymisestä kohti sopimusta.
Yhdysvaltain johtamat rauhanneuvottelut ovat pysähdyksissä. Trump on syyttänyt Putinia rauhanneuvottelujen viivyttämisestä.
Trumpin on määrä puhua puhelimessa Ukrainan presidentinVolodymyr Zelenskyinkanssa tänään iltapäivällä Ukrainan aikaa.
Oikaisu 4.7. kello 20.16: Toisin kuin artikkelissa aikaisemmin kirjoitettiin, Ukrainan asevoimien mukaan Ukraina torjui yöllä kaksi ohjusta, ei 4. Lisätty artikkeliin, että sen lisäksi, että Ukraina ampui alas 268 lennokkia, se torjui muilla tavoin 208 lennokkia.",news
"Yhdysvallat on käynyt viime aikoina laajoja neuvotteluja tuontitulleista.
Donald Rump kuvattuna 3. heinäkuuta 2025.Kuva:Andrew Caballero-Reynolds / AFP
Yhdysvallatalkaa perjantaina ilmoittaa kauppakumppaneilleen tuontitulleista, kertoo maan presidenttiDonald Trump.
Trumpin mukaan Yhdysvallat aikoo lähettää kauppakumppaneilleen kirjelmän, jossa kerrotaan tuontitullien suuruudesta. Trump on toistuvasti sanonut, että hän aikoo ilmoittaa asiasta kirjeitse.
Uutistoimisto Reutersin mukaan Trump kertoi perjantaiaamuna, että kirjeitä tullaan päivän aikana lähettämään 10–12 eri maalle.
Yhdysvallat on käynyt viime aikoina laajoja neuvotteluja tuontitulleista. Maan hallinto on vihjaillut, että se julistaa lähipäivinä useita uusia kauppasopimuksia.
Toistaiseksi Yhdysvallat on kuitenkin solminut kauppasopimuksen vasta muutaman valtion kanssa.
Trump asetti huhtikuun alussa tuontitulleja valtaosalle maailman maista. Trump jäädytti korkeimmat tullit 90 päiväksi. Tällä hetkellä useimmille Yhdysvaltain kauppakumppaneille ovat voimassa 10 prosentin suuruiset niin sanotut yleistason tullimaksut.
Toukokuussa Trump uhkasi EU:ta 50 prosentin tuontitulleilla kesäkuusta alkaen mutta vahvisti myöhemmin, että EU:n jyrkemmät tuontitullit pysyvät tauolla 9. heinäkuuta asti.",news
"Kesäkuussa koettiin kaksi merkittävää helleaaltoa Länsi- ja Etelä-Euroopassa.
Turistit suojautuvat paahtavalta auringolta sateenvarjoilla 30. kesäkuuta.Kuva:Ludovic Marin / AFP
Kesäkuu oli mittaushistorian lämpimin Länsi-Euroopassa EU:n Copernicus-ilmastopalvelun mukaan.
Maailmanlaajuisesti kesäkuu oli kolmanneksi lämpimin, keskilämpötilan ollessa noin 16,5 astetta.
Ilmatieteen laitoksen pääjohtaja Petteri Taalas kertoo helleaaltojen vaikuttaneen ennätystulokseen.
Kesäkuuoli EU:n Copernicus-ilmastopalvelun mukaan mittaushistorian lämpimin Länsi-Euroopassa, kertoo Ilmatieteen laitos tiedotteessa. Maailmanlaajuisesti kesäkuu oli mittaushistorian kolmanneksi lämpimin ja Euroopassa viidenneksi lämpimin.
Tulokset vertautuvat vuosien 1991–2020 keskimääräiseen lämpötilaan kesäkuussa. Tänä kesänä kuun maailmanlaajuinen keskilämpötila oli noin 16,5 astetta, mikä on noin puoli astetta vertailukauden keskiarvoa korkeampi.
Euroopan länsiosissa kuun keskilämpötila oli yli 20 astetta, mikä on melkein kolme astetta vertailukauden keskiarvon yläpuolella.
Kesäkuunkahdella helleaallolla Länsi- ja Etelä-Euroopassa oli vaikutuksia ennätystulokseen, sanoo Ilmatieteen laitoksen pääjohtajaPetteri TaalasSTT:lle.
Hän kertoo, että Länsi- ja Etelä-Euroopassa oli kesäkuussa tavallista kuivempaa vähäisten sateiden vuoksi.
”Länsi-Euroopassa ja Välimerellä ennätyksiä rikottiin jälleen. Useilla alueilla helle yhdistyi korkeaan ilmankosteuteen, mikä teki säästä tukalan ja vaarallisen erityisesti haavoittuville väestöryhmille”, Taalas sanoo tiedotteessa.
Maailmanlaajuisesti meriveden pintalämpötila oli kesäkuussa Copernicuksen mukaan yli 20 astetta, mikä on mittaushistorian kolmanneksi korkein arvo kesäkuussa. Kaikkien aikojen korkein yksittäinen päivälämpötila, 27 astetta, mitattiin Välimeren länsiosassa.
Ilmatieteen laitoksen pääjohtaja Petteri Taalas.Kuva:Mika Ranta / HS
Muun muassa Islannissa, Irlannissa, Baltian maissa ja suuressa osassa Fennoskandiaa oli puolestaan kesäkuussa tavallista sateisempaa.
”Suomessa vallitsee vaihteleva ilmasto, eikä ilmastonmuutos tuota meille tasaisesti kohoavia kesälämpötiloja”, Taalas sanoo tiedotteessa.
Suomessakuun keskilämpötila oli tavanomainen, vaikka suurimmassa osassa maata lämpötila oli 0–1 astetta pitkän ajan keskiarvon alapuolella, selviää Ilmatieteen laitoksentilastoista.
Koko maan keskilämpötila oli 12,3 astetta.",news
"Texasissa Kerrin piirikunnassa rajut tulvat ovat vaatineet kymmeniä uhreja. Kadonneiden etsintä jatkuu yhä.
Rajut tulvat Texasin Kerrin piirikunnassa ovat vaatineet kymmeniä kuolonuhreja ja kadonneiden etsinnät jatkuvat.
Satoja on pelastettu.
Tulvat johtuivat rankoista sateista, jotka nostivat Guadalupejoen pintaa jopa kahdeksan metriä alle tunnissa.
Asiantuntijat pohtivat, vaikuttivatko presidentti Trumpin hallinnon leikkaukset sääpalveluissa tulvaan varautumiseen.
TexasissaKerrin piirikunnassa rajut tulvat ovat vaatineet jo ainakin 80 kuolonuhria, kertoo muun muassa yhdysvaltalainenNew York Times. Kuolleista ainakin 28 on lapsia. Kuolonuhrien määrän odotetaan yhä nousevan, sillä ihmisiä on tulvien jäljiltä kateissa.
Pelastustöitä on sunnuntaina vaikeuttanut rankka sade, ja viranomaiset ovat varoittaneet alueella uusista tulvista.
Teini-ikäinenLeojuuttui piikkilankaan, mikä pelasti hänet joutumasta tulvavirran vietäväksi Texasissa, Britannian yleisradioyhtiö BBCkertoisunnuntaina.
BBC:n mukaan Leon äiti ja pikkusisar ovat yhä kadoksissa. Heidän kotitalostaan oli jäljellä vain perustukset. Leo itse on sairaalassa.
Kadonneiden etsintä jatkuu yhä. Heidän joukossaan on 10 tyttöä, jotka tulvaveden nousun aikaan osallistuivat kristilliselle kesäleirille. Kadoksissa on myös leirin aikuinen ohjaaja.
Myöhään sunnuntai-iltana Suomen-aikaa 41 ihmistä oli Texasin kuvernöörinGreg Abbottinmukaan kadoksissa, kertoo Reuters.
Aiemmin lauantaina viranomaiset kertoivat, että 850 ihmistä oli onnistuttu pelastamaan. Pelastajat käyttävät helikoptereita ja drooneja uhrien ja kadonneiden etsintään. Osa pelastetuista oli kiivennyt puihin turvaan.
Mies katseli vaurioitunutta tietä Huntissa sunnuntaina.Kuva:Ronaldo Schemidt / AFP
Heistäyksi löytyiCarl Jeterinkodin vierestä. Jeter kuuli varhain perjantaiaamuna huutoa, kun hän tarkasteli tulvavahinkoja kotinsa terassilla. Jeter löysi nuoren naisen istumassa puun oksalla tulvaveden yläpuolella. Apua saatiin paikalle ja nainen pelastui.
Nainen oli ennen pelastautumistaan puuhun kulkenut tulvaveden mukana useita kilometrejä.
""Hän väisteli matkalla asuntovaunuja, jääkaappeja ja ylitti neljä patoa ja kulki siltojen alta päästäkseen tänne"", naisen löytänyt Jeter kertoi.
Tapahtuneestaraportoiyhdysvaltalaislehti New York Times.
Yhdysvaltain rannikkovartioston perjantaina ottama ilmakuva näyttää tulvivan Guadalupe-joen.Kuva:U.S. Coast Guard / Reuters
Vapaaehtoinen etsi kadonneita ihmisiä Texasin Huntissa sunnuntaina.Kuva:Ronaldo Schemidt / AFP
YhdysvaltalaismediaCNN:n haastattelemaRicky Gonzalezkertoi viime hetkellä pelastautuneen tulvivasta Airbnb-majoituksesta, jossa hän oli kavereidensa kanssa viettämässä Yhdysvaltain itsenäisyyspäivän viikonloppua.
Koira herätti heidät, minkä jälkeen he huomasivat veden nousseen majoituksen toiseen kerrokseen.
”Vesi oli lähes yhdeksän metriä syvää, enkä osaa uida"",Gonzalez kertoi.
Hän myös kertoi hyvästelleensä siskonsa videopuhelun välityksellä.
Kaveriporukka onnistui kuitenkin pakenemaan talosta ullakkoikkunan kautta. Ohikulkenut perhe auttoi heitä ja lopulta vei heidät lentokentälle saakka, CNN kertoo.
Tulva-alueellesatoi torstain ja perjantain välisen yön aikana ainakin 30 senttimetriä vettä, mikä aiheutti rajun vedenpinnan nousun Kerrin piirikunnan läpi virtaavassa Guadalupejoessa. Joen pinta nousi alle tunnissa ainakin kahdeksan metriä. Korkeimmillaan tulvavedet saattoivat nousta jopa 11 metriin.
Viranomaisilla ei ole tarkkaa tietoa, kuinka monta ihmistä on kokonaisuudessaan kadoksissa tulvien jäljiltä.
Uutistoimisto Reutersin mukaan jotkut asiantuntijat ovat epäilleet, vaikuttivatko presidenttiDonald Trumpinhallinnon tekemät leikkaukset tulvaan varautumisessa.
Trumpin hallinto on muun muassa vähentänyt työpaikkoja Yhdysvaltain liittovaltion sää- ja valtamerentutkimusorganisaatiosta (NOOA).
Reutersinhaastatteleman järjestön entisen johtajanRick Spinradinmukaan leikkaukset väistämättä heikentävät viraston kykyä tuottaa tarkkoja ja ajankohtaisia sääennusteita. Hän ei kuitenkaan pystynyt arvioimaan vaikuttivatko henkilöstövähennykset suoraan varoitusten puutteeseen Texasissa.
NOAA valvova Yhdysvaltain sisäisen turvallisuuden ministeriKristi Noemsanoi kansallisen sääpalvelun epäonnistuneen ennusteessaan, kun se torstaina antoi vain ”kohtalaisen” tason tulvavaroituksen.
Hänen mukaansa Trumpin hallinto pyrkii parantamaan järjestelmää.
Alueella odotetaan satavan lisää sunnuntaina.
Aubrey Reichenau pesee pois tulvan aiheuttamaa sotkua.Kuva:Sergio Flores / Reuters",news
"Yli satavuotisen uimakiellon kumoamista voi pitää Pariisin viimevuotisten olympialaisten perintönä. Joen puhdistusoperaatio on maksanut yli miljardi euroa.
Seine avautui uudelleen pariisilaisille uimareille lauantaiaamuna ensimmäistä kertaa sitten vuoden 1923.Kuva:Julien de Rosa / AFP
Ranskanpääkaupungin Pariisin läpi virtaava Seine aukesi yleisölle ensimmäistä kertaa yli sataan vuoteen, kertoo uutistoimisto AFP. Seine on ollut uimakiellossa vuodesta 1923 alkaen, viime kesän olympialaisia lukuun ottamatta.
Seinen avautumista uimareille voikin pitää Pariisin olympialaisten perintönä. Tuolloin avovesiuimarit ja triathlonistit kilpailivat Seinessä, joka puhdistettiin erityisesti tapahtumaa varten.
Joen massiivinen puhdistaminen saastuneesta uimakelpoiseksi on maksanut 1,27 miljardia euroa,kertoo uutissivusto Euronews.
Seinenuimapaikat avautuivat aamukahdeksalta paikallista aikaa. Paikalla oli heti muutamia kymmeniä uimareita, jotka sukelsivat veteen hengenpelastajien valvonnassa.
Seinen avautuminen on odotettu uutinen paikallisille ja turisteille, sillä kovat helteet ovat koetelleet kaupunkia viime viikkoina.
Uimakiellon poistamista lupailtiin jo vuonna 1988, kun Pariisin silloinen pormestari ja tuleva presidenttiJacques Chiracpuhui ensimmäisen kerran kiellon kumoamisen puolesta.
Monetpariisilaiset suhtautuvat kiellon poistumisesta huolimatta epäillen Seinessä uimiseen, kertoo Euronews. Joen pinta voi yhä näyttää samealta, siinä ajelehtii roskia ja sen bakteeripitoisuuden tiedetään vaihtelevan sään mukaan.
TutkijaDan Angelescuon testannut joen vedenlaatua itsenäisesti jo vuosia. Hän varoittaa, että nykyiset viralliset testausmenetelmät eivät välttämättä anna oikeaa kuvaa riskeistä.
”Uintikauden aikana on vain muutamia päiviä, jolloin sanoisin vedenlaadun kelpaavan uimiseen nykyisten säännösten mukaan”, Angelescu sanoo Euronewsille.
Puhdistusoperaatio on kuitenkin parantanut veden kuntoa huomattavasti. Nykyään Seinessä elää yli 35 kalalajia, kun 1970-luvulla niitä oli vain kourallinen.",news
"Yhdysvaltalaisviranomaiset ovat varoittaneet iranilaislähtöisten kyberhyökkäysten mahdollisesti lisääntyvän.
Yhdysvaltalaiset sanomalehdet kertoivat etusivuillaan Donald Trumpin saamasta tuomiosta Stormy Daniels -tapauksen oikeuskäsittelyssä toukokuun lopussa 2024.Kuva:Mike Segar / Reuters
Iraniin yhdistetty hakkeriryhmä Robert uhkaa julkaista lisää sähköposteja Trumpiin kytkeytyviltä henkilöiltä.
Ryhmä väittää omistavansa aineistoa muun muassa Trumpin kansliapäälliköltä ja asianajajalta.
Yhdysvaltain viranomaiset varoittavat iranilaishakkeroinnin mahdollisesta lisääntymisestä.
Iraniinyhdistetty hakkeriryhmä Robert uhkaa julkaista lisää sähköposteja, jotka se väittää varastaneensa Yhdysvaltain presidenttiDonald Trumpiinläheisesti kytkeytyviltä henkilöiltä. Asiasta kertoi ensimmäisenä uutistoimisto Reuters.
Ryhmä väittää, että mukana on aineistoa muun muassa kansliapäällikköSusie Wilesilta, Trumpin asianajajaLindsey Halliganilta, neuvonantajaRoger Stoneltaja pornonäyttelijä Stormy Danielsilta eliStephanie Cliffordilta. Cliffordiin liittyvä vaikenemissopimusjohti aiemminTrumpin rikostuomioon.
Kyseinen hakkeriryhmä on jo aiemmin vuotanut varastamiaan sähköposteja medialle, erityisesti vuoden 2024 Yhdysvaltain presidentinvaalien alla. Tuolloin Reuters kykeni todistamaan osan vuodetuista sähköposteista aidoiksi.
Ryhmä sanoo, että sillä on hallussaan noin 100 gigatavua sähköposteja, jotka se aikoo mahdollisesti myydä.
Yhdysvaltalaisviranomaisetvaroittivat maanantaina, että iranilaiset hakkerit voivat olla aiempaa hanakampia iskemään yhdysvaltalais­yrityksiin ja Yhdysvaltojen kriittiseen infrastruktuuriin sen jälkeen, kun Yhdysvallat iski Iranin ydinlaitoksiin toissa viikolla.
Yhdysvaltalaisviranomaisetnostivatviime vuonna syytteet kolmea iranilaista kohtaan Donald Trumpin presidenttikampanjan hakkeroinnista.
Yhdysvaltain oikeusministeriö on aiemmin syyttänyt Iranin vallankumouskaartin olevan Robert-ryhmän toiminnan taustalla. Hakkerit ovat kieltäytyneet kommentoimasta väitteitä.",news
"Ukrainan Yhdysvaltain-suurlähettiläs on Trumpin hallinnon mielestä liian lähellä demokraatteja.
Yhdysvaltain presidentti Donald Trump, Ukrainan nykyinen Yhdysvaltain-suurlähettiläs Oksana Markarova, Ukrainan presidentin kansliapäällikkö Andri Jermak sekä Ukrainan presidentti Volodymyr Zelenskyi.Kuva:Leah Millis / Reuters, Anna Rose Layden / Reuters, Kyrylo Chubotin / Reuers, Sergei Supinsky / AFP
Yhdysvaltain presidentti Donald Trump painostaa Ukrainaa vaihtamaan suurlähettiläänsä Washingtonissa.
Ukrainan nykyinen suurlähettiläs Oksana Markarova nähdään liian läheisenä demokraattipuolueelle.
Samaan aikaan Ukrainassa suunnitellaan merkittäviä muutoksia hallituksen kokoonpanoon.
Muutosten takana on presidentti Zelenskyin kansliapäällikkö Andri Jermak, johon Yhdysvaltain hallinto on medialähteiden mukaan turhautunut.
Yhdysvaltainhallinto painostaa Ukrainaa vaihtamaan Washingtonin suurlähettiläänsä samalla, kun Kiovassa suunnitellaan suuria muutoksia maan hallituksen kokoonpanoon.
Asiastakertoo brittilehtiThe Financial Times (FT).
Taustalla on se, että Ukrainan nykyinen Yhdysvaltain-suurlähettiläsOksana Markarovaon monien presidenttiDonald Trumpinliittolaisten mielestä liian lähellä demokraattipuoluetta.
Ukrainan presidenttiVolodymyr Zelenskyion FT:n mukaan vannonut jo Trumpille, että suurlähettiläs vaihdetaan.
Ensimmäistäkertaa republikaanivaikuttajat vaativat Markarovan eroa sen jälkeen, kun hän järjesti Zelenskyinsyyskuisen vierailunpennsylvanialaiselle ammustehtaalle. Tehdas valmistaa tykistöammuksia myös Ukrainan tarpeisiin.
Pennsylvania oli tärkeä vaa’ankieliosavaltio, ja Trumpin liittolaiset näkivät vierailun vaikuttavan silloiseen Yhdysvaltain presidentinvaalien kamppailuun. Vierailulla ei ollut mukana ainuttakaan republikaanivaikuttajaa.
Markarovan korvaamista mietittiin jo syksyllä, mutta suurlähettilään annettiin pysyä pestissään presidentinhallintojen vaihdoksen ajan. Ukrainan uudeksi avainpelaajaksi Washingtoniin on FT:n mukaan kuitenkin kaavailtu muun muassa puolustusministeriRustem Umjeroviatai pääministeriDenys Šmyhalia.
Ukrainanhallituksen kokoonpano vaihtuu samanaikaisesti suurlähettilään kanssa. Viimeksi sitä myllättiin vajaa vuosi sitten syyskuussa.
Viime syyskuun muutoksissa tehtävänsä menetti muun muassa Ukrainan pitkäaikainen ulkoministeriDmytro Kuleba. Zelenskyin mukaan Ukrainan hallinto tarvitsi ”uutta energiaa”.
Länsimaissa muutokset aiheuttivat kuitenkin vastustusta. Kuleba oli kunnioitettu poliitikko, jonka kanssa Ukrainan liittolaiset kokivat voivansa keskustella.
Nyt tehtävällä muutoksella yritetään FT:lle puhuneiden viranomaisten mukaan todennäköisesti lievittää painetta, joka hallitukseen kohdistuu niin Ukrainan sisä-, kuin ulkopuoleltakin.
Samat lähteet kertovat, että uudistuksen takana on Zelenskyin kansliapäällikköAndri Jermak, joka pyrkii lujittamaan otettaan Ukrainan hallinnosta. FT:n mukaan harvat hallinnossa jäljellä olevat itsenäiset ajattelijat, kuten pääministeri Šmyhal, korvattaisiin Jermakin läheisillä tukijoilla.
Jermakkäyttää merkittävää valtaa kulisseista käsin. Vuonna 2024 The Time -lehti nosti hänet ainoana ukrainalaisena maailman sadan vaikutusvaltaisimman ihmisen listalle.
Kansliapäällikön asema voi kuitenkin omalta osaltaan myös vaikeuttaa Ukrainan ja Yhdysvaltojen välejä. Politico-lehdelle kesäkuussapuhuneetyhdysvaltaiset viranomaislähteet sanoivat yhdysvaltojen poliittisten päättäjien olevan turhautuneita Jermakiin.
Jermak ei lehden mukaan ymmärrä Yhdysvaltojen poliittista järjestelmää ja hänen suhdettaan Yhdysvaltain entiseen ja nykyiseen hallintoon kutsuttiin ”kireäksi ja vaikeaksi”.
Yksi lehdelle puhuneista kuvaili Jermakia ”puoluerajat ylittäväksi ärsyttäjäksi”. Toisen mukaan Jermak tuli tapaamisiin mukaan ilman selkeää syytä ja agendaa.
Politico kertoo, että Trumpin hallinnon mielestä Jermak pitää Ukrainaa maailman keskipisteenä. PresidenttiJoe Bideninhallinto olisi jopa pyytänyt, että Jermak ei olisi aina läsnä, kun Yhdysvaltain edustajat kokoustavat Zelenskyin kanssa.
FT:n mukaan uudeksi pääministeriksikin on nousemmassa Jermakin läheinen liittolainen, nykyinen varapääministeriJulija Svyrydenko. Hänellä kerrotaan kuitenkin Jermakista huolimatta olevan hyvät suhteet Yhdysvaltoihin.",news
"Uusin lainsäädäntö nostaa Trumpin mukaan Yhdysvallat raketinomaiseen nousuun. Arvostelijoiden mukaan leikkaukset tulevat köyhdyttämään pienituloisimpia.
Yhdysvaltain presidentti Donald Trump allekirjoitti kiistellyn lakipakettinsa Valkoisen talon pihamaalla Yhdysvaltain itsenäisyyspäivän juhlallisuuksien yhteydessä.Kuva:Ken Cedeno / Reuters
YhdysvaltainpresidenttiDonald Trumpallekirjoitti kiistellyn lakipakettinsa Valkoisen talon kansallispäivän piknikillä 4. heinäkuuta samaan aikaan kun Yhdysvaltojen hävittäjät ja häivepommittajat tekivät puutarhan yli ylilennon.
”Amerikka voittaa – voittaa kuin ei koskaan aiemmin”, Trump sanoi.
Uusin lainsäädäntö nostaa Trumpin mukaan Yhdysvallat raketinomaiseen nousuun. ”Siitä tulee todella hienoa.”
Trumpinläpi saama laaja vero- ja menoleikkauspaketti muun muassa keventää verotusta, lisää rahoitusta puolustukseen ja maahanmuuton valvontaan sekä kasvattaa valtion velkaa.
Veronkevennyksiä rahoitetaan muun muassa leikkaamalla julkisesta terveysvakuutuksesta. Arvostelijoiden mukaan leikkaukset tulevat köyhdyttämään pienituloisimpia. Kongressin puolueeton arvioija arvioi lähes 12 miljoonan ihmisen menettävän terveysvakuutuksensa lain myötä.
Lakihyväksyttiin edustajainhuoneessa pääosin puoluelinjojen mukaisesti. Senaatissa se meni läpi yhden äänen enemmistöllä, kun Pohjois-Carolinan republikaanisenaattoriThom Tillisilmoitti, ettei hae jatkokautta vastustettuaan lakia. Tuossa äänestyksessä varapresidenttiJ. D. Vancejoutui antamaan ratkaisevan äänen.
Uusi lakikokonaisuus on keskeinen kiistanaihe ensi vuoden välivaaleissa Yhdysvalloissa. Demokraatit suunnittelevat jo nyt laajaa kampanjaa sen kiistanalaisimpien kohtien esiin nostamiseksi.
Yhdysvalloissa tehdyt mielipidemittaukset osoittavat, että kansalaisten suhtautuminen lakiin on hyvin ristiriitaista. Enemmistö vastustaa muun muassa ruoka-avun leikkauksia ja siirtolaisten säilöönottokeskusten rahoitusta.",news
"Kreetan maastopaloja sammuttamaan on tullut apuvoimia Kreikan mantereelta. Helikoptereita on sammutustöissä kymmenen.
Kreetansaarella Kreikassa on evakuoitu jo 5 000 ihmistä maastopalon alta, kertoo paikallinen hotelliyrittäjien liitto AFP:lle.
Liiton johtajanYorgos Tzarakisinmukaan noin 3 000 turistia ja 2 000 asukasta on siirretty turvaan Ierapetran lomakaupungin lähettyviltä.
Mediatietojen mukaan useita hotelleja on evakuoitu.
Palot syttyivät keskiviikkona iltapäivällä. Ne uhkaavat paikallisten koteja ja alueella sijaitsevia hotelleja. Tuulenpuuskat levittävät paloja.
Ulkoministeriön mukaan Kreetalle on tehnyt matkustusilmoituksen ainakin noin nelisensataa suomalaista. Myös lähellä paloaluetta on ollut ainakin kymmenen suomalaista, kertoo matkatoimisto Tjäreborg STT:lle. Heitä ei ollut evakuoitu torstaina päivällä.
Paloalueon Ferman, Achlian ja Agia Fotian kylien välissä, kertoo kreikkalainenKathimerini -lehti. Suomalaisten Kreetan-lomakohteista suurin osa, kuten Hania, Platanias ja Geráni sijaitsevat vastakkaisella puolella Kreetan saarta, sen luoteisosassa. Paloalueen lähellä on kuitenkin suosittu Makrigialosin rantakohde.
Palolaitoksen tiedottajaGiannis Vathrakogianniskertoi torstaina aamulla Kathimerinille, että sammuttajat kohtaavat parhaillaan useita hajallaan olevia palopesäkkeitä.
”Tuulenpuuskat, jotka yltävät jopa 9 boforiin, aiheuttavat jatkuvasti uusia palopesäkkeitä ja levittävät liekkejä”, kertoi Varthakogiannis.
Saaren palokuntien avuksi tuli vahvistuksia veneillä ja lentokoneilla Ateenasta.
Palomiehet yrittivät sammuttaa palopesäkkeitä Ierapetran alueella Kreetalla torstaina.Kuva:Stefanos Rapanis / Reuters
Maastopalo eteni torstaina nopeasti Ierapetrassa Kreetan kaakkoisosassa.Kuva:Stefanos Rapanis / Reuters
Kreikkakärsii usein maastopaloista, koska kesät ovat kuivia ja kuumia. Kreikkalaiset viranomaiset ovat arvioineet, että ilmaston lämpeneminen on lisännyt selvästi paloja viime vuosina.
Keskiviikkoiltana kreikkalaiset palomiehet yrittivät myös taltuttaa maastopaloa Kithiran saarella ja toista hallitsemattomasti riehunutta paloa Halkidikín pohjoisalueella.",news
"Hakemusten käsittelyn keskeytys koskee vain Kreetan saarelle meriteitse saapuvia siirtolaisia. Kreetalle on saapunut tänä vuonna tuhansia turva­paikan­hakijoita.
Purjelaiva lipui mereltä pelastettujen siirtolaisten ohi Agia Galinin satamassa Kreetalla 6. heinäkuuta.Kuva:Stefanos Rapanis / Reuters
Kreikka keskeyttää turvapaikkahakemusten käsittelyn Kreetan saarelle meriteitse saapuvilta pohjoisafrikkalaisilta, kertoi pääministeri Kyriákos Mitsotakis keskiviikkona.
Yli 7000 siirtolaista on rantautunut Kreetalle tämän vuoden aikana, mikä on herättänyt vihaa paikallisissa viranomaisissa ja matkailualan toimijoissa.
Kreikan hallitus harkitsee uusien leirien avaamista siirtolaisille mantereelle ja Kreetalle.
Kreikkakeskeyttää Pohjois-Afrikasta tulevien siirtolaisten turva­paikka­hakemusten käsittelyn, pääministeriKyriákos Mitsotakissanoi keskiviikkona.
”Tie Kreikkaan on sulkeutumassa – – kaikki laittomasti maahan tulevat siirtolaiset pidätetään ja otetaan säilöön”, keskusta­oikeistolaista Uusi Demokratia -puoluetta edustava Mitsotakis sanoi parlamentille uutistoimisto AFP:n mukaan.
Turvapaikkahakemusten käsittelyn keskeytys koskee vain Kreikan Kreetan saarelle meriteitse saapuvia siirtolaisia, kertoi uutistoimistoAP.
Kreikan maahanmuuttoministeriThanos PlevriskirjoittiX:ssä”välittömistä toimista Pohjois-Afrikan invaasion torjumiseksi”. Plevris on pääministeri Mitsotakisin puoluetoveri ja entinen kreikkalaisen äärioikeistopuolue Laosin jäsen.
”Selkeä viesti: Pysykää siellä missä olette, emme hyväksy teitä”, Plevris kirjoitti.
Yli2 000 siirtolaista on rantautunut Kreetalle viime päivinä, mikä on uutistoimisto Reutersin mukaan herättänyt vihaa paikallisissa viranomaisissa ja matkailualan toimijoissa.
Kreeta on yksi Kreikan suosituimmista matkakohteista ja pääministerin kotisaari.
Kreikan rannikkovartioston mukaan 7 300 turva­paikan­hakijaa on saapunut Kreetalle ja läheiselle Gavdosin saarelle tämän vuoden aikana. Viime vuonna heitä oli alle 5 000. Kesäkuun jälkeen on kirjattu yli 2 500 tulijaa.
Hallitus saattaa avata uudelleen mantereelle vuoden 2015 siirtolaiskriisin jälkeen rakennettuja leirejä, Kreikan hallituksen tiedottajaPavlos Marinakissanoi.
Pääministeri Mitsotakis kertoi parlamentille, että myös Kreetalle rakennettaisiin ainakin yksi leiri siirtolaisia varten.
Siirtolaiset tulevat pääasiassa Lähi-idästä ja Pohjois-Afrikasta. Joukossa on myös muun muassa Sudanin, Egyptin ja Bangladeshin kansalaisia.
Mitsotakisinilmoitus tuli päivä sen jälkeen, kun EU:n maahan­muutto­komissaarilla ja Italian, Maltan sekä Kreikan ministereillä oli määrä olla maahan­muuttoa koskeva kokous Libyan itäisen osan hallinnon kanssa.
Hallinto perui vierailun ”diplomaattisten normien räikeän rikkomisen” vuoksi ja käski EU:n edustajia poistumaan Libyasta välittömästi.
Mitsotakis sanoi keskiviikkona, että Kreikan laivasto ja rannikko­vartiosto ovat valmiita työskentelemään Libyan viranomaisten kanssa estääkseen siirtolaisten veneitä lähtemästä maan aluevesiltä tai kääntääkseen ne takaisin ennen Kreikan vesille saapumista.",news
"Pidätysmääräys annettiin tuomarin mukaan siksi, että Yoon Suk-yeol saattaisi tuhota tapaukseen liittyvää todistusaineistoa.
Entinen presidentti Yoon Suk-yeol kuvattiin Soulissa keskiviikkona oikeuden kuulemisen jälkeen.Kuva:Yao Qilintonglian / ZUMA
Etelä-Koreanvallankaappausyrityksestä syytetty entinen presidenttiYoon Suk-yeolon pidätetty jo toista kertaa.
Tutkintavankeudessa olevaa Yoonia pidetään eristyssellissä. Tuomarin mukaan uusin pidätysmääräys annettiin, koska Yoon saattaisi tuhota tapaukseen liittyvää todistusaineistoa. Yoonia voidaan pitää vangittuna enintään 20 päivää ennen syytteen nostamista.
Yoon julisti viime vuoden lopulla presidenttinä poikkeustilan ja yritti estää parlamentin toimintaa.
Huhtikuussa Yoon pantiin viralta perustuslakituomioistuimen päätöksellä. Rikosoikeudenkäynti vallankaappausyrityksestä ja muista rikoksista on yhä käynnissä.
Yoonpidätettiin ensimmäisen kerran tammikuussa ennen viraltapanoaan. Hänet kuitenkin vapautettiin maaliskuussa, vaikka oikeudenkäynti jatkui. Sen jälkeen Yoon jätti toistuvasti tutkintaviranomaisten kutsut huomiotta.
Oikeudenkäynti jatkui torstaina kuulemistilaisuudella, johon Yoon ei osallistunut. Pidätysmääräystä edeltäneessä kuulemisessa hän kiisti kaikki syytteet. Yoonin puolustus pitää pidätystä perusteettomana, koska hänet on jo pantu viralta.
Kesäkuunennenaikaisissa vaaleissa valittu nykyinen presidenttiLee Jae-myungon käynnistänyt laajan tutkinnan Yoonin toimista ja hänen hallintoonsa liittyvistä rikosepäilyistä.",news
"Tony Blair -instituutti on Suomen entisen pääministerin Sanna Marinin nykyinen työpaikka.
Gaza on raunioina, ja liikemiehet haluavat rakentaa alueen uudelleen.Kuva:Amir Cohen / Reuters
Tony Blair -instituutin(TBI) työntekijöitä on osallistunut projektiin, jossa on suunniteltu Gazan muuttamista ”Lähi-Idän Rivieraksi”, kertooFinancial Times(FT).
TBI on Suomen entisen pääministerinSanna Marininnykyinen työpaikka. Hän toimii instituutissa strategisena neuvonantajana.
”Lähi-Idän Riviera” -projektissa on kyse Yhdysvaltain presidenttiDonald Trumpinsuunnitelmistaottaa Gazan kaistale haltuunsa ja ”kehittää sitä”.
Financial Timesinnäkemän esityksen suunnitelmaa johtivat israelilaiset liikemiehet, ja siinä käytettiin Boston Consulting Groupin (BCG) nykyään entisten osakkaiden kehittämiä rahoitusmalleja Gazan uudelleenrakentamisen suunnitteluksi. BCG:n mukaan sillä ei ollut tietoa asiasta eikä osakkailla BCG:n hyväksyntää.
Great Trust -nimisessä hankkeessa ehdotetaan FT:n mukaan, että noin puolelle miljoonalle palestiinalaiselle maksettaisiin, jotta he poistuisivat alueelta. Lisäksi yksityisiä sijoittajia houkuteltaisiin kehittämään Gazaa.
Mallinnuksenmukaan yli puoli miljoonaa gazalaista siirtyisi alueelta, kun näille tarjottaisiin 9 000 dollarin eli 7 700 euron ”uudelleensijoituspaketti”.
Financial Timeskertoo, että kaksi TBI:n henkilökunnan jäsentä osallistui viestiryhmiin ja puheluihin projektin edetessä. Lehden lähteiden mukaan TBI ei kuitenkaan laatinut tai hyväksynyt lopullista esitystä.
Työryhmän pohdittavaksi jaettiin yksi TBI:n työntekijän kirjoittama asiakirja, johon sisältyi ajatus ”Gazan Rivierasta”.
Sen perusteella Gazan rannikolla olisi Dubai-tyylisiä keinotekoisia saaria sekä syvävesisatama Gazan liittämiseksi Intian, Lähi-Idän ja Euroopan väliseen ”talouskäytävään”. Suunnitelmissa mainitaan myös matalan verotuksen erityistalousalueista.
FT:n mukaan asiakirjassa sanotaan, että ”tuhoisa Gazan sota on luonut kerran vuosisadassa tapahtuvan tilaisuuden rakentaa Gaza uudelleen perusperiaatteista lähtien turvalliseksi, nykyaikaiseksi ja vauraaksi yhteiskunnaksi”.
Lehden mukaan israelilaisten liikemiesten kirjoittama diaesitys erosi kuitenkin merkittävästi TBI:n henkilökunnan kirjoittamasta asiakirjasta.
TBI:n asiakirjassa ei esimerkiksi mainittu palestiinalaisten uudelleensijoittamista.
TBIon kiistänyt lehdelle olleensa mukana laatimassa BCG:n esitystä. Instituutin mukaan sillä ei ollut sanavaltaa esityksen sisältöön.
FT kuitenkin kysyi erikseen projektissa käytetystä viestiryhmästä sekä TBI:n asiakirjasta.
Tällöin TBI:n tiedottaja kertoi, että he eivät koskaan väittäneet, että instituutti ei olisi tiennyt ryhmän työstämästä projektista.
TBI:n mukaan henkilökunta on nähnyt esityksen, mutta ei luonut sitä. Instituutti kertoo pyrkineensä ”parempaan Gazaan gazalaisille” viimeisten kahden vuosikymmenen ajan. Kyse ei ole koskaan ollut gazalaisten uudelleensijoittamisesta, instituutti kertoi.
Oikaisu 10.7. kello 11.18: Jutusta sai aiemmin virheellisen käsityksen, että BCG olisi ollut virallisesti mukana kehittämässä projektia. Todellisuudessa mukana olivat osakkaat, joiden työstä BCG:llä ei ollut tietoa.",news
"Noin 750 osallistujan kesäleiriltä on kateissa kymmeniä lapsia. Guadalupe-joen vedenpinta nousi alle tunnissa kahdeksan metriä.
Guodalupe-joen tulva iski voimakkaasti San Antonion luoteispuolella sijaitsevalle alueelle perjantain vastaisena yönä.Kuva:Eric Vryn / AFP
Rankkasateidenaiheuttamat rajut tulvat Texasin Kerrin piirikunnassa ovat vaatineet ainakin 24 kuolonuhria, kertoo piirikunnan seriffiLarry Leithauutistoimisto Reutersin mukaan. Uhrien määrä on noussut aiemmin ilmoitetusta yli kymmenellä.
Ainakin 23 ihmistä on viranomaisten mukaan yhä kateissa, raportoivat yhdysvaltalaismediatCNNjaThe New York Times. Viranomaisten mukaan yli 230 ihmistä on tähän mennessä pelastettu tai evakuoitu tulvien vuoksi.
Texasin varakuvernööriDan Patrickvahvisti, että osa uhreista on lapsia. Patrickin mukaan parikymmentä kesäleirille osallistunutta tyttöä oli Suomen aikaan varhain lauantaina kateissa Huntin kaupungissa, uutistoimisto Reuters kertoo.
Tämä ei tarkoita, että kadonneet lapset olisivat välttämättä hukkuneet, Patrick sanoi. ”Voi olla, ettei heihin vain ole saatu yhteyttä.”
Alueella on käynnissä laajat pelastustoimet ja evakuoinnit, mutta avun saaminen leirille on ollut vaikeaa, sillä läheinen valtatie on huuhtoutunut tulvissa pois.
Leirin johtaja kertoo alueen olevan katastrofin keskellä, eikä leirillä ole sähköä, vettä tai internet-yhteyttä. Kesäleirillä on Reutersin mukaan noin 750 osallistujaa.
Kerrinpiirikunnan läpi virtaavan Guadalupe-joen vedenpinta nousi rankkasateissa alle tunnissa noin kahdeksan metriä.
Alueelle satoi yön aikana noin 30 senttimetriä vettä, mikä vastaa kolmasosaa Kerr Countyn vuotuisesta sademäärästä.
Alueelle on lähetetty noin 500 pelastustyöntekijää sekä 14 helikopteria. Reutersin mukaan pelastustöihin osallistuvat myös Texasin kansalliskaarti ja Yhdysvaltain rannikkovartiosto.
Viranomaiset varoittavat, että alueella on odotettavissa lisää sateita. Asukkaille on annettu kehotus siirtyä korkeammalle maastolle tulvavaaran vuoksi.",news
"Tuomioistuimen apulaissyyttäjän mukaan on vaikea löytää sopivia sanoja kuvaamaan kärsimyksen syvyyttä Darfurissa.
Kansainvälisenrikostuomioistuimen (ICC) mukaan on perusteltua uskoa, että Sudanin länsiosassa Darfurin alueella tehdään sotarikoksia sekä rikoksia ihmisyyttä vastaan.
ICC:n apulaissyyttäjäNazhat Shameem Khankertoi YK:n turvallisuusneuvostolle, että on vaikea löytää sopivia sanoja kuvaamaan kärsimyksen syvyyttä Darfurissa.
”Riippumattomien tutkimustemme perusteella kantamme on selvä. Meillä on perusteltu syy uskoa, että Darfurissa on tehty ja tehdään edelleen sotarikoksia ja rikoksia ihmisyyttä vastaan”, hän sanoi.
Khanin ryhmä keskittyi Länsi-Darfurin osavaltiossa tehtyihin rikoksiin. Tutkintaa varten ryhmä haastatteli naapurimaahan Tshadiin paenneita uhreja.
Apulaissyyttäjän mukaan nälänhätä osavaltion alueella on pahenemassa, sieppauksista on tullut yleinen käytäntö ja seksuaalista väkivaltaa käytetään aseena.
ICC on tutkinut puolisotilaallisten RSF-joukkojen ja Sudanin asevoimien välillä vuodesta 2023 lähtien riehunutta konfliktia, jonka seurauksena on kuollut kymmeniätuhansia ihmisiä ja yli 14 miljoonaa on joutunut jättämään kotinsa.
Vakavastialiravittujen lasten määrä on kaksinkertaistunut viime vuodesta Pohjois-Darfurin osavaltiossa, kertoo Unicef lausunnossaan.
Unicefin mukaan yli 40 000 vakavasta aliravitsemuksesta kärsivää lasta on otettu Pohjois-Darfurissa hoitoon tämän vuoden tammikuun ja toukokuun välisenä aikana.
Viime vuonna julistettiin nälänhätä osavaltion piiritetyn pääkaupungin El-Fasherin ulkopuolella sijaitsevalle kolmelle eri siirtolaisleirille.
Kaiken kaikkiaan vakavien aliravitsemustapausten määrä Darfurin alueen viidessä osavaltiossa oli tammi-toukokuussa 46 prosenttia korkeampi verrattuna vastaavaan ajanjaksoon vuosi sitten.",news
"Myös muut Trumpin tukijat ovat esittäneet häntä palkinnon saajaksi. Trump ei ole peittänyt ärtymystään siitä, ettei Nobelia ole irronnut.
Israelin pääministeri Benjamin Netanjahu (kuvassa etualalla) illallisella Valkoisessa talossa maanantaina. Vastapäätä istui Yhdysvaltain presidentti Donald Trump.Kuva:Al Drago / CNP
IsraelinpääministeriBenjamin Netanjahusanoo, että hän on esittänyt Yhdysvaltain presidenttiäDonald TrumpiaNobelin rauhanpalkinnon saajaksi.
Netanjahu kertoi asiasta paikallista aikaa maanantaina Valkoisessa talossa, jossa hän oli Trumpin vieraana.
Netanjahu kertoo ilmoittaneensa asiasta Nobel-palkintokomitealle kirjeessä. Pääministeri sanoo, että Trump rakentaa rauhaa alueella toisensa perään.
Trumpin hallinto on hiljattain välittänyt aselevon Israelin ja Iranin välille. Lisäksi hänen hallintonsa on pyrkinyt saamaan aselepoa Israelin ja Gazaa hallitsevan äärijärjestö Hamasin välille.
Aloittaessaan toisen presidenttikautensa tammikuussa Trump lupasi, että hänet muistetaan rauhantekijänä. Hän oli etukäteen luvannut lopettavansa nopeasti Venäjän hyökkäyssodan Ukrainassa sekä Gazan sodan, mutta molemmat sodat jatkuvat yhä.
Trumpin tukijat ovat esittäneet häntä vuosien varrella useaan otteeseen Nobelin rauhanpalkinnon saajaksi, mutta palkintoa ei ole irronnut.
Republikaanipresidenttion valittanut, että Norjan Nobel-komitea on jättänyt hänet huomiotta, vaikka hän on toiminut välittäjänä eri konflikteissa.
”En saa Nobelin rauhanpalkintoa tein mitä tahansa, mukaan lukien Venäjän ja Ukrainan sekä Israelin ja Iranin kohdalla, miten niissä sitten käykin. Mutta kansa tietää, ja vain sillä on väliä minulle”, Trump julisti kesäkuussa.
Trump on tätä ennenkin harmitellut sitä, ettei ole saanut Nobelia. PresidenttiBarack Obamasai Nobelin rauhanpalkinnon pian presidentiksi noustuaan vuonna 2009, ja Trump on sanonut, ettei Obama ansainnut palkintoa.
Trump katsoo lopettaneensa sodan Serbian ja Kosovon välillä sekä Intian ja Pakistanin välillä. Lisäksi hän on sanonut estäneensä sodan Egyptin ja Etiopian välillä sekä kätilöineensä Lähi-itään Abraham-sopimukset Israelin ja useiden arabimaiden välille.
On kuitenkin myös eriäviä näkemyksiä Trumpin osuudesta hänen omiksi meriiteikseen listaamiensa sopimusten aikaansaamisessa.
Intia on esimerkiksi kiistänyt, että Trumpilla olisi ollut mitään roolia Intian ja Pakistanin välisen aselevon saavuttamisessa toukokuussa. Yhdysvallat oli mukana välttämässä kyseistä aselepoa.
Pakistan on sen sijaan esittänyt Trumpia virallisesti rauhanpalkinnon saajaksi. Pakistanin mukaan perusteena on Trumpin ratkaiseva diplomaattinen rooli ja johtajuus konfliktin lopettamisessa.
Trumpin listaamien sopimusten menestys on ollut lisäksi vaihtelevaa.",news
"Yhdysvaltojen Etelä-Sudaniin karkottamat rikoksista tuomitut miehet ovat kotoisin Kuubasta, Vietnamista, Laosista, Myanmarista, Sudanista ja Meksikosta.
Liittovaltiontuomari Bostonissa hylkäsi perjantaina viime hetken vetoomukset estää kahdeksan vakavista rikoksista tuomitun maahanmuuttajan karkotukset Yhdysvalloista konfliktien riivaamaan Etelä-Sudaniin.
Karkotettavat miehet eivät ole Etelä-Sudanin kansalaisia, vaan he ovat kotoisin Kuubasta, Vietnamista, Laosista, Myanmarista, Sudanista ja Meksikosta, kertoo amerikkalaislehtiWashington Post(WP).
Tuomari totesi päätöksessään, että Yhdysvaltain korkein oikeus on viime kuussa avannut mahdollisuuden karkottaa ihmisiä myös sellaisiin kolmansiin maihin, joihin kansalaisia nämä eivät ole.
Tuomarinpäätöksessä oli kyse viime hetken yrityksestä estää karkotukset köyhyyden ja väkivallan riivaamaan Etelä-Sudaniin. Karkotettavat miehet oli jo ehditty kuljettaa Yhdysvalloista Yhdysvaltain laivastotukikohtaan Itä-Afrikassa sijaitsevaan Djiboutiin.
Miesten oikeudelliset avustajat yrittivät vedota siihen, että liittovaltion laki kieltää Yhdysvaltoja lähettämästä ketään – edes rikollisia – maihin, joissa heillä on perusteltu riski joutua kidutetuiksi tai tapetuiksi, WP kertoo.",news
"Väestötilastojen piilottaminen on tulkittu Venäjän yritykseksi peittää paitsi syntyvyyden romahdus, myös Ukrainan sodan suuret miestappiot.
Venäjän tilastokeskus Rosstat on lopettanut kuukausittaisten syntymä- ja kuolin­tilastojen julkaisemisen.
Asiantuntijat yhdistävät tietojen piilottamisen yrityksiin peittää korkeita miestappioita Ukrainan sodassa sekä romahtanutta syntyvyyttä.
Väestötieteilijä Aleksei Rakšan mukaan Venäjällä ei ole ollut julkisia väestötietoja maaliskuusta 2025 lähtien.
Kommunistipuolueen Nina Ostanina on pyytänyt hallitusta selittämään puuttuvat tiedot ja jatkamaan tilastojen julkaisua.
Venäjäntilastokeskus Rosstat on lopettanut kuukausittaisten syntymä- ja kuolin­tilastojen julkaisemisen, kertoo riippumaton venäläismediaThe Moscow Times.
Viime viikolla Rosstat julkaisi kuukausittaisen raporttinsa ensimmäistä kertaa ilman lukuja syntymistä, kuolemista, muutto­liikkeestä tai maan kokonais­väestöstä.
Virasto lopetti alueellisten syntymä- ja kuolin­tilastojen julkaisemisen jo aiemmin tänä vuonna.
”Maaliskuusta 2025 lähtien Venäjällä ei ole ollut käytännössä lainkaan julkisesti saatavilla olevia väestötietoja”, itsenäinen väestötieteilijäAleksei Rakšakirjoitti tuolloin.
Rakša työskenteli aiemmin Rosstatista, mutta hänet irtisanottiin virastosta johtuen erimielisyyksistä korona­kuolemien laskemisessa. Sittemmin Venäjä on julistanut hänet ulkomaiseksi agentiksi.
YhdysvalloissatoimivaInstitute for the Study of War(ISW) yhdisti väestötietojen julkaisemisen lopettamisen Kremlin pyrkimyksiin peittää Venäjän armeijan korkeat miestappiot Ukrainan sodassa.
250 000 venäläissotilaan arvioidaan kuolleen Ukrainan sodassa, kertooyhdys­valtalais­media CNN. Haavoittuneet mukaan laskettuna luku nousee lähes miljoonaan.
Aloitettuaan täysimittaisen hyökkäys­sodan Ukrainassa vuonna 2022 Venäjä on vähitellen rajoittanut pääsyä väestötietoihin, joita asiantuntijat ovat käyttäneet sodan aikaisten tappioiden päättelyyn. Niihin lukeutuvat kuolemat iän, alueen ja syyn mukaan.
Helmikuussa Rosstat raportoi vain 90 500 syntymää Venäjällä.
The Moscow Timesin mukaan kyseessä on alhaisin kuukausittainen luku yli kahteen­sataan vuoteen. Rakša arvioi, että vuoden 2025 ensimmäisellä neljänneksellä syntyi todennäköisesti vähiten lapsia sitten 1800-luvun alun.
Lauantaina Venäjän duuman jäsen, Venäjän federaation kommunistista puoluetta edustavaNina Ostaninauudelleenjakoi Telegram-viestipalvelussatalous­tieteilijöiden vetoomuksen, jossa hallitusta pyydetään selittämään, miksi tiedot puuttuvat tai jatkamaan valta­kunnallisten syntymä- ja kuolintilastojen julkaisemista.
Oikaisu 9.7.klo 9:51: Tekstissä luki alunperin, että jopa miljoonan venäläissotilaan arvioidaan kuolleen Ukrainan sodassa. Todellisuudessa kuolleita arvioidaan olevan 250 000. Kun myös haavoittuneet lasketaan mukaan, luku nousee lähes miljoonaan.",news
"Kadoksissa on aiemmin arvioitua enemmän ihmisiä. Kuolonuhrien määrä on noussut 109:ään.
Tulvissa on kuollut yhteensä ainakin 109 ihmistä. Kyseessä on yksi pahimmista tulvista Yhdysvalloissa sataan vuoteen.Kuva:Jim Vondruska / AFP
Keski-Texasiaperjantain vastaisena yönä koetelleiden historiallisten tuhoisien tulvien jäljiltä on yhä kateissa 161 ihmistä, kertoi Texasin kuvernööriGreg Abbottuutistoimisto Reutersin mukaan tiistaina.
Etsinnät ja pelastustoimet jatkuivat tiistaina viidettä päivää. Sitten perjantain ketään ei kuitenkaan ole enää löydetty tulvien jäljiltä elossa. Kuolonuhrien määrä nousi tiistaina 109:ään.
”Ensisijainen tehtävämme on edelleen paikantaa kaikki tulvan uhrit”, Abbott totesi tiedotustilaisuudessa. ”Meidän on löydettävä jokainen kadonnut henkilö.”
Kadoksissaolevien määrä on aiemmin arvioitua suurempi. Tämä johtuu osin siitä, että äkisti rankkasateiden vuoksi tulvineen Guadalupejoen rannoilla on paljon leirintämahdollisuuksia ja mökkejä.
Abbottin mukaan monet kadonneista oleskelivat Hillin piirikunnassa, mutta eivät olleet rekisteröityneet leirintäalueelle tai hotelliin.
Texasintulvat ovat pahimmat tulvat sataan vuoteen ja myös tuhoisimpia lapsiin kohdistuneita katastrofeja Yhdysvalloissa.
Tulva tuhosi Kerrin piirikunnassa 750 osallistujan Camp Mystic -kesäleirin. Leirillä olleita lapsia ja leiriohjaajia on kuollut ainakin 27. Useita leiriläisiä ja 19-vuotias leiriohjaaja on yhä kateissa.",news
"Palo sai alkunsa moottoritiellä syttyneestä autosta. Maastopaloja on sammuttamassa tuhat palomiestä.
Sammutuslentokone pudottaa palonestoainetta Aussièresin kaupunginosan lähellä lounaisessa Ranskassa tiistaina.Kuva:Matthieu Rondel / AFP
Etelä-Ranskassariehuva maastopalo pakotti sulkemaan Marseille Provence -lentoaseman tiistaina. Kenttä on kuitenkin pystytty avaamaan osittain uudelleen.
Uutistoimisto Reutersin mukaan lentokoneet eivät päässeet lähtemään tai laskeutumaan kentälle noin puolenpäivän jälkeen. Reutersin mukaan osa lennoista ohjattiin Nizzaan, Nimesiin ja muille lentokentille.
Uutistoimisto AFP kertoi aiemmin tiistaina, että Espanjaan johtava moottoritie jouduttiin sulkemaan väliaikaisesti palojen takia ja alueen asukkaita on jouduttu evakuoimaan.
Helikopteri pudottaa vettä metsäpalon sammuttamiseksi Narbonnen kaupungin lähellä tiistaina.Kuva:Idriss Bigou-Gilles / AFP
Maanantainailtapäivällä syttynyt maastopalo on vaurioittanut osittain noin 2 000 hehtaarin kokoista aluetta.
Reutersin mukaan palo sai alkunsa Pennes-Mirabeaussa moottoritiellä syttyneestä autosta. Maastopaloja on sammuttamassa tuhat palomiestä.
Ranskan toiseksi suurimman kaupungin pormestariBenoît Payankuvaili tilannetta ""sissisodankäynniksi"", kertoo BBC.
Ainakin 400 ihmistä on evakuoitu kodeistaan ja yhdeksän palomiestä on loukkaantunut. Noin 20 rakennusta on kärsinyt vaurioita, mutta samaan aikaan satoja koteja on onnistuttu pelastamaan.
Alueella on ollut hyvin tuulista, ja palo pääsi leviämään tiheän aluskasvillisuuden peittämillä jyrkillä rinteillä nopeimmillaan 1,2 kilometriä minuutissa.
Myösmuualla Ranskassa, Espanjassa ja Kreikassa roihusi tiistaina useita maastopaloja.
Espanjan Kataloniassa yli 18 000 ihmistä määrättiin pysymään kotona maastopalon vuoksi.
Kreikassa syttyi maanantaina yli 40 maastopaloa, joista osa oli yhä tiistaina aktiivisia.",news
"Noin 40 ihmistä loukkaantui. Loukkaantuneiden joukossa on pelastajia ja poliiseja.
Savu nousi huoltoaseman palosta Roomassa perjantaiaamuna.Kuva:Angelo Carconi / Ansa
Yli 40ihmistä loukkaantui perjantaiaamuna Roomassa, kun esikaupunkialueella sijaitsevalla huoltoasemalla räjähti, kertoo italialainenRoma Today. Asiasta kertovat myös uutistoimistot Reuters ja AFP.
Räjähdys johtui huoltoasemalla aamukahdeksalta syttyneestä tulipalosta, joka puolestaan oli saanut alkunsa tankkauksen aikana tapahtuneesta vuodosta.
Huoltoasema sijaitsee Via dei Gordianin asuinalueella, mutta räjähdyksen ääni kuului eri puolille kaupunkia ja ikkunat helisivät kauempanakin.
Loukkaantuneista suurimman osan vammat olivat lieviä. Yksi ihminen vietiin sairaalaan, mutta kellään ei ollut henkeä uhkaavia vammoja. Loukkaantuneiden joukossa oli yhdeksän viranomaista, joista osa oli poliiseja ja osa palopelastajia.
Myös viereisiä rakennuksia jouduttiin evakuoimaan. Vieressä sijaitsee urheilukeskus, joka tuhoutui pahasti. Keskuksessa oli juuri käynnissä lasten kesäleiri. Lapset kuitenkin ehdittiin evakuoida palon takia jo ennen räjähdystä, joten kukaan ei loukkaantunut.
”Räjähdys oli todella voimakas. Tunsin ihoni palavan”, urheilukeskuksessa työskenteleväMichele Secosanoi AFP:lle.
Italian pelastusviranomainen jakoi sammutustöistä videon X:ssä:",news
"Asiantuntijoiden mukaan Schengenin henki on vuosikymmenessä muuttunut. Sisärajatarkastuksista on tullut politiikan väline, vaikka niihin piti turvautua vasta viimeisenä keinona.
Asiantuntija Pekka Pohjankoski pitää ongelmallisena, että maahantulon ongelmia pyritään ratkaisemaan sisärajatarkastuksilla.Kuva:Petras Malukas / AFP
Puolaaloittaa maanantaina väliaikaiset rajatarkastukset Saksan ja Liettuan vastaisilla rajoillaan estääkseen laittoman maahantulon. Schengen-alueen sisärajoilla ei lähtökohtaisesti tehdä rajatarkastuksia, mutta kansalliset viranomaiset voivat ottaa niitä käyttöön poikkeustilanteissa.
Vielä runsaat kymmenen vuotta sitten rajatarkastukset Schengen-alueen sisärajoilla olivat harvinaisuus. Nyt väliaikaisia rajatarkastuksia Schengen-alueellaon ottanutkäyttöön kymmenkunta maata.
Oikeustieteen tutkijatohtorinPekka Pohjankoskenmukaan kyse on uusimmasta kehityksestä jatkumossa, jossa Schengen-alueen valtiot asettavat sisärajatarkastuksia ja perustelevat niitä hallitsemattoman maahantulon uhalla.
Schengenin rajasäännöstö on aina antanut jäsenvaltioille mahdollisuuden ottaa rajatarkastukset sisärajoilla väliaikaisesti käyttöön, jos yleiseen järjestykseen tai sisäiseen turvallisuuteen kohdistuu vakava uhka. STT:n haastattelemien asiantuntijoiden mukaan tapa kuitenkin yleistyi vasta vuonna 2015 nähdyn pakolaiskriisin myötä.
PuolanpääministeriDonald Tuskon kertonut pitävänsä rajatarkastusten väliaikaista palauttamista välttämättömyytenä ja perustellut käytännön myös Saksan puolella rajaa muuttuneen. Saksa palautti väliaikaisia rajatarkastuksia rajoilleen viimeksi maaliskuussa.
Maahanmuutto nousi tärkeäksi teemaksi Puolan taannoisissa presidentinvaaleissa. Vaalit kesäkuun alussa voittanutKarol Nawrockivaati rajamuodollisuuksien tiukentamista Puolassa, jotta Saksa ei lähettäisi maahan pyrkiviä siirtolaisia Puolaan. Saksan liittokansleriFriedrich Merzon kiistänyt, että näin olisi tehty.
Pohjankoskenmukaan juridiselta kannalta Schengen-sääntely on selvä: Euroopalla on yhteinen ulkoraja ja sen sisällä rajatarkastuksia ei tehdä.
”Tuntuu, että tässä kontekstissa yritetään tehdä politiikkaa sisärajatarkastuksien käyttöönotolla, mikä ei ihan vastaa tätä funktiota”, Pohjankoski arvioi Puolan ja Saksan välisen rajan tilannetta.
”Schengen-järjestelmä ei voi toimia, jos todella monet jäsenvaltiot jatkuvasti pitävät rajatarkastuksia voimassa sisärajoilla. Siinä mielessä näkisin, että sen ei tulisi olla uusi normaali”, Pohjankoski sanoo.
Liettuan vastaisen rajan rajatarkastusten palauttamista Puola on puolestaan perustellut välttämättömänä Valko-Venäjältä tulevien siirtolaisten pysäyttämiseksi. Puola on syyttänyt Venäjää ja Valko-Venäjää hybridivaikuttamisesta, jossa siirtolaisia tuodaan järjestetysti Puolan rajalle.",news
"Itä-Suomea on usein tarkasteltu yksipuolisesti vain mahdollisena taistelukenttänä ja lännen etuvartiona. Niin tälläkin hetkellä.
Kirjoitus on vierailevan asiantuntijan näkemys.
ItsenäisenSuomen historiassa maan itäosaan on suhtauduttu aina hämmentyneesti ja epäluuloisesti. Itä-Suomea on valvottu ja holhottu. Alueeseen ja sen asukkaisiin ei ole luotettu, ja Itä-Suomen ”krooniseen jälkeenjääneisyyteen” on toistuvasti turhauduttu. Raja on auennut railona idän ja muun Suomen välillä.
Railo ei ole kuitenkaan syntynyt itsestään. Sitä ovat aktiivisesti laventaneet sekä geopoliittiset mullistukset että kansallinen poliittinen päätöksenteko – ja päättämättömyys. Ne ovat nakertaneet idän asukkien luottamusta omiin mahdollisuuksiinsa ja maailmaan ylipäänsä.
Valtiovaltayritti 1920- ja 1930-luvuilla lujasti saada idässä asuvat suomalaiset luopumaan liikkeeseen ja virtauksiin nojaavasta kansainvälisestä elämänmuodostaan. Pietariin suuntautunut kauppa ja rahdinajo sekä venäläisten huvila-asukkaiden palvelu edustivat etelän ja lännen näkökulmasta Itä-Suomen synkkää historiaa. Tilalle oli synnytettävä uusi ihanne, paikkaan sidottu pienviljelijä-metsätyömies, jolla oli kolme velvollisuutta: hän tuottaisi ruokaa Suomen omavaraisuuden nimissä, tukisi tuotantoketjun alkupäässä metsäteollisuutta ja toimisi maanpuolustushenkisenä rajavartijana.
Valjastettu Vuoksi synnytti energiaa koko Suomen tarpeisiin, mutta voimalaitosten ympärille nousseiden teollisuuslaitosten mielekkyys kyseenalaistettiin jo 1930-luvun alussa. Teollisuuskeskittymä, ”Suomen Ruhr”, sijaitsi liian likellä itänaapurin uusia asejärjestelmiä, pommikoneita ja panssarivaunuja.
Sotienjälkeen valtio päätti jatkaa alueluovutusten silpomassa Itä-Suomessa vanhalla polulla. Rintamamiehet lähetettiin kylmille tiloille jatkamaan pienviljelijä-metsätyömiehen ”kolmen velvollisuuden” perinnettä.
Pian – viimeistään 1960-luvun alussa – maatalouden ylituotanto ja metsätyön koneellistuminen kuitenkin romahduttivat Itä-Suomen asukkaiden perusluottamuksen, ja kehityksen nopeus yllätti päättäjätkin. Tilalle ei syntynyt riittävän nopeasti ja yksituumaisesti korvaavia elinkeinoja. Sdp liputti raskaan teollisuuden puolesta, kun taas maalaisliitto, myöhemmin keskustapuolue, kannatti maatalouteen kytkeytyvää pienteollisuutta. Itä-Suomen kehitys viivästyi, ja uusien valtiojohtoisten tehtaiden painopiste oli pohjoisemmassa Suomessa, sen keski- ja länsiosissa.
Sama ilmiö nähtiin myös korkeakouluissa. Oulun yliopisto aloitti vuonna 1958, mutta Kuopion, Joensuun ja Lappeenrannan korkeakoulut perustettiin vasta 1960-luvun jälkipuoliskolla. Siinä vaiheessa muuttoliike idästä etelään ja Ruotsiin oli jo käynnissä.
Samalla kun itäinen Suomi menetti asukkaitaan, Puolustusvoimissa uudistettiin kaikessa hiljaisuudessa operatiivista ajattelua. Itärajan yli tuleva liikkuva ja tulivoimainen vihollinen päästettäisiin etenemään maan itäosissa, jossa sitä hidastettaisiin ja kulutettaisiin. Itään tarvittiin edelleen asukkaita, mutta lähinnä paikalliset olosuhteet tuntevia sissitoiminnan taitajia. Idälle ominainen liike ja virtaus olivat tehneet paluun, mutteivät paikallisten toivomassa muodossa.
Kylmänsodan päätyttyä Euroopassa palattiin 1800-luvulta tuttuun globalisaatioon. Vapaa kansainvälinen kauppa ja nopeasti liikkuvat ihmisvirrat nousivat taas tavoitteiksi. Itä-Suomen kohdalla tehtiin kuitenkin varauksia. Vaikka valtiovalta oli valmis rakentamaan Itä-Suomeen kulkukäytävän Pietarin markkinoille, samalla pelättiin, että alueesta muodostuu sillanpääasema itärajan yli vyöryville uusille riskeille, taudeille ja rikollisuudelle.
Viime vuosina, etenkin Venäjän hyökättyä Ukrainaan, Itä-Suomelle on taas palautettu sen vanha rooli mahdollisena taistelukenttänä ja länttä suojaavana etuvartiona. Valtiovalta kokee asian edessä samanlaista epävarmuutta kuin itsenäisyyden alussa. Epävarmuus horjuttaa itäsuomalaisten turvallisuudentunnetta, ja perusluottamuksen puute tekee aluekehityksestä huomattavasti vaikeampaa kuin muualla Suomessa.
Mikko Kohvakka on aluehistorian dosentti Itä-Suomen ja Oulun yliopistoissa.
Vieraskynien kirjoitusohjeet: www.hs.fi/vieraskyna/",news
"Ensimmäinen uudistettu yleisesikuntaupseerikurssi aloitti opiskelunsa Maanpuolustuskorkeakoulussa.
Suomen ylimpien upseerien koulutuksessa siirryttiin juhannuksen jälkeen uuteen Nato-aikaan. Viitisenkymmentä kunnianhimoista upseeria aloitti opintonsa yleisesikuntaupseerikurssilla, joka poikkeaa monin tavoin aikaisemmista kursseista.
Yleisesikuntaupseerikurssin suorittaminen on välttämätöntä kaikille sotilaille, jotka haluavat Puolustusvoimien tai Naton ylimpiin tehtäviin. Kurssille ei ylene automaattisesti, vaan sinne on oma karsiva valintamenettelynsä.
Suomen liittyminen Natoon aiheutti sen, että vanhaa ja perinteistä kurssia on pitänyt uudistaa. Tavoitteena on, että tulevilla eversteillä ja kenraaleilla on kurssin jälkeen entistä paremmat edellytykset toimia Nato-esikuntien korkeimmissa tehtävissä.
Yleisesikuntaupseerikurssin uudistaminen liittyy käynnissä olevaan laajempaan upseerikoulutuksen kehittämiseen. Koulutuksen laatua on Nato-jäsenyyden myötä pitänyt parantaa kaikilla tutkinto- ja kurssitasoilla. Suomalaisten upseerien pitää jatkossa pystyä sota-aikana suoriutumaan entistä vaativammista tehtävistä. Yleisesikuntaupseerien on kyettävä puolustushaara- ja pääesikuntatason tehtäviin. Lisäksi heillä pitää olla kyky toimia Naton operatiivisen tason tehtävissä esimerkiksi Norfolkin ja Brunssumin esikunnissa.
Natolla ei ole sinänsä vaatimuksia eri maiden upseerikoulutukselle. Jokaisella tutkinto- ja kurssitasolla eri maista tulevien upseerien pitää kuitenkin osata sotataitoa yhteneväisesti, jotta heitä voidaan käyttää yhteisen puolustuksen tehtävissä.
Merkittävimmät muutokset Puolustusvoimissa koskevat juuri yleisesikuntaupseerikurssia. Se muuttuu muiden Nato-maiden tapaan erillisestä tutkintoon tähtäävästä koulutuksesta upseerien virkauraan kuuluvaksi täydennyskoulutukseksi.
Kurssille hakemista on myös joustavoitettu, koska Nato-jäsenyys on lisännyt kurssin suorittaneiden upseerien tarvetta. Kurssi järjestetään nyt joka vuosi eikä kahden vuoden välein kuten ennen. Kurssille voi myös pyrkiä entistä vapaammin, kunhan virkavuosia on jäljellä riittävästi.
Suomen maanpuolustuksen kannalta on tärkeää, että yleisesikuntaupseerikursseille valitaan osaavia ja motivoituneita upseereita, jotka hakeutuvat myöhemmin Naton tehtäviin. Sitä kautta Puolustusvoimilla on ikkuna auki sotilasliittomme toimintaan.",news
"Lasten ja perheiden ympärillä toimii paljon ammattilaisia, mutta kukaan ei ota kokonaisvastuuta perheen auttamisesta erokiistoissa.
Kirjoitus on vierailevien asiantuntijoiden näkemys.
Vanhempienero koskettaa vuosittain noin 30 000:ta lasta. Jopa 10–20 prosenttia vanhemmista ei kykene edes kahden vuoden kuluttua erosta toimivaan yhteistyövanhemmuuteen. Ero- ja huoltoriidoissa lapset jäävät näkymättömiksi ja aikuisten kiistojen jalkoihin.
Ero- ja huoltajuuskiistat aiheuttavat vuosittain tuhansille lapsille vakavia ja pitkäaikaisia terveyteen ja hyvinvointiin liittyviä ongelmia. Lähes joka toisella vaikeiden eroriitojen keskelle joutuneella lapsella on merkittäviä traumaoireita. Vaikeat eroriidat lisäävät lapsen käyttäytymiseen ja tunne-elämään, sosiaalisiin suhteisiin ja terveyteen liittyvien ongelmien riskiä, ja nämä ongelmat voivat myöhemmin johtaa vaikeuksiin myös kouluttautumisessa ja työllistymisessä.
Lastenja perheiden ympärillä toimii paljon viranomaisia ja eri alojen ammattilaisia, mutta kukaan ei ota kokonaisvastuuta lapsen ja vanhempien auttamisesta vaativissa erokiistoissa. Eri ammattilaisten roolit ja vastuut ovat epäselviä, ja se johtaa asiakkaiden pallotteluun paikasta toiseen. Lapsen etu ja oikeudet eivät toteudu, kun ammattilaiset tarkastelevat tilannetta vain oman organisaationsa – esimerkiksi lastensuojelun tai terveydenhuollon – näkökulmasta.
Ero- ja huoltajuusriidoista koituu yhteiskunnalle vuosittain 27–40 miljoonan euron kustannukset muun muassa oikeudenkäynteihin sekä sosiaali- ja terveydenhuollon toimintaan liittyvinä kuluina. Lasten ja perheiden kärsimystä ei voi edes mitata rahassa.
Hallituksen leikkaukset sosiaalihuoltoon sekä sosiaali- ja terveysjärjestöjen toimintaan vaikeuttavat erokonfliktien ehkäisyä huomattavasti. Ne lisäävät oikeuslaitoksen, lastensuojelun ja koko sosiaali- ja terveydenhuollon kustannuksia.
Hyvinvointialueiden nykyiset rahoituskriteerit eivät tunnista sosiaalipalvelujen tarvetta ja niiden vaatimia resursseja. Rahoituskriteerejä tulee kehittää, koska kyse on sosiaali- ja terveydenhuollon uudistamisesta, ei vain terveydenhuollon.
Erotilannevoi pahimmillaan olla puolisolle ja lapsillekin hengenvaarallinen, kuten perhesurmat ovat osoittaneet. Ammattilaisten yhteistä riskinarviointia niiden ehkäisemiseksi todella tarvitaan
Lapsia ja perheitä auttavien toimijoiden vastuita lainsäädännössä on selkiytettävä. Erotilanteiden yhteinen riskinarviointi on säädettävä velvoittavaksi. Tämä ei vaadi uusia erillisiä resursseja, vaan toisin tekemistä.
Nyt hyvinvointialueiden tiukentunut taloustilanne kuitenkin vaarantaa moniammatillisen yhteistyön ja saattaa johtaa siihen, että ammattilaiset huolehtivat vain omasta tontistaan. Tällaiseen kehitykseen meillä ei ole varaa.
Konfliktiin ajautuneisiin erotilanteisiin liittyy usein lähisuhdeväkivaltaa ja vanhempien mielenterveyshäiriöitä. Lapsen asema on silloin erityisen heikko ja haavoittuva. Nykyisin toinen huoltaja voi kieltää lapselta avun saamisen. Lapsen oikeus palveluihin pitää jatkossa pystyä turvaamaan vanhempien näkemyseroista huolimatta.
Väkivaltainen käytös ei muutu, ellei siihen puututa. Järjestelmämme ei kuitenkaan kykene ehkäisemään väkivaltaa riittävän tehokkaasti. Lapsen suojelun ja oikeuksien kannalta on erittäin tärkeää, että väkivaltaisesti käyttäytyvä vanhempi voitaisiin tarvittaessa velvoittaa osallistumaan väkivallan katkaisuohjelmaan.
Lapsenei pitäisi koskaan joutua väkivallan kohteeksi, mutta hänen ei pitäisi myöskään joutua todistamaan läheiseen ihmiseen kohdistuvaa väkivaltaa. Ruotsin lakiin on kirjattu tällä vuosikymmenellä lapsirauharikos, ja samanlaista lainsäädäntöä tarvitaan Suomessakin.
Lapsen altistamisen lähisuhdeväkivallalle, myös sen näkemisen ja kuulemisen, pitäisi olla rikos. Väkivaltaa todistamaan joutuneet lapset katsottaisiin asianomistajiksi, ja he saisivat nykyistä vahvemman rikosoikeudellisen suojan.
Riitta Särkelä on sosiaalineuvos. Johanna Vaitomaa on erityisasiantuntija Ensi- ja turvakotien liitossa. Kirjoittajat ovat tehneet sosiaali- ja terveysministeriölle selvityksen vaativista erotilanteista ja palvelujärjestelmästä.
Vieraskynien kirjoitusohjeet: www.hs.fi/vieraskyna/",news
"Tuettu varavoima vääristää väistämättä markkinoita, mutta oikein toteutettuna se saattaisi luoda yllättäviäkin mahdollisuuksia.
Sähkömarkkinoilla on isoja eturistiriitoja. Sähkön tuottajat toivovat mahdollisimman kallista hintaa, kuluttajat mahdollisimman halpaa. Akkuyrittäjät ja pörssisähkön ostajat haluavat heiluvan hinnan. Teollisuus arvostaa vakautta.
Siksi vaihtelevat jyrkästi myös näkemykset siitä, miten hyvin markkinat toimivat ja pitäisikö niiden toimintaan puuttua.
Parin vuoden takaisen energiakriisin jälkeen sähkö on taas ollut edullista, mutta kaksi yleistä huolta on jäänyt: miten sähköä riittää pitkinä tyyninä pakkasjaksoina, ja miten teollisille investoinneille varmistetaan vakaa sähkön saatavuus?
Viime vuosien pakkaskausina toimivaa sähköntuotantoa on suljettu paljon, vaikka sen tarve on pikemminkin kasvanut tuulivoiman lisääntymisen myötä.
Kulutuksen puolelle joustoa on tullut sekä teollisuuteen että akkuihin, mutta se ei yksin riitä.
Keväällä hallitus päätti, että Suomeen valmistellaan tuettua varavoimaa eli esimerkiksi moottorivoimaloita, joita käytettäisiin uusiutuvilla polttoaineilla. Tarvetta olisi jopa 800 megawatin teholle, mikä vastaa isohkoa ydinreaktoria.
Hinta nousisi ainakin satoihin miljooniin euroihin, ja sen maksaisivat sähkön käyttäjät.
Tuulivoima-ala ei tuesta riemastunut. Tuettu tuotanto leikkaisi huippuhintoja. Nykyinenkään hintataso ei tahdo riittää voimalainvestointien käynnistämiseen.
Rajaus uusiutuvaan tuotantoon tekee tuesta myös kalliin, koska biokaasu tai synteettinen kaasu on hintavaa. Jos voimaloita voitaisiin käyttää myös tavallisella maakaasulla, samalla rahalla saisi paljon enemmän tuotantoa.
Tätä vaihtoehtoa tukimallia valmistellut työryhmä ei edes vakavasti pohtinut, vaikka siten tuki voisi hoitaa myös teollisuuden vakaan sähkön tarvetta.
Vakaampi sähkön saatavuus voisi houkutella vihreän teollisuuden investointeja. Se lisäisi sähkön kysyntää ja sitä kautta tarvetta uudelle tuuli- ja aurinkovoimalle.
Pieni fossiilisen tuotannon lisäys saattaisi siis paradoksaalisesti luoda edellytykset isolle päästöjen vähennykselle. Varmuudella sitä ei voi sanoa, koska asiaa ei selvitetty. Ennen kuin kallis pikalaastari otetaan käyttöön, toimivinta mallia kannattaisi selvittää huolellisesti ja ihan rauhassa.
Oikaisu 25.6. kello 19.59: Hallitus päätti, että Suomeen valmistellaan tuettua varavoimaa. Tämän varavoiman rakentamisesta ei ole päätetty.",news
"Työtaistelutoimia on rajoitettu, ja vientialojen etuotto palkkaneuvotteluissa on tunnustettu. Seuraava hallitus ei tule työmarkkinoita koskevaa sääntelyä ja ohjeistusta purkamaan, vaikka demarit olisivat hallituksessa mukana.
Kuva:Lasse Rantanen
Lakkojen teho on kadonnut. Parin viime vuoden aikana työtaisteluilla on haettu muutosta hallituksen suuntaan ja parempia palkkoja. Hallitus ei muuttanut suuntaansa piirun vertaa, eikä yleisen linjan yli ole toistaiseksi päästy lakkojenkaan avulla.
Työnantajien kyky ja halu ottaa lakot vastaan on kasvanut valtavasti muutamassa vuodessa. Asenne muuttui näkyvästi, kun UPM ei kolmisen vuotta sitten antautunut Paperiliiton vaatimuksien edessä. Lakot ja työsulut ajoivat Paperiliiton taloudellisiin tappioihin. UPM teki rahaa, kun ei voinut tehdä paperia. Paperipula nosti hintaa. Nyt metsäteollisuudessa tehtiin yrityskohtaisia sopimuksia.
Tämän hallituksen aikana työnantajien selustaa turvaamaan ovat tulleet uudet työmarkkinoita säätelevät lait. Viime vuosien kokemukset ja uudet lait muuttavat työmarkkinoiden asetelmaa merkittävästi ja pysyvästi. Vaikka seuraavassa hallituksessa olisikin Sdp, on jo nyt aika varmaa, ettei lakeja muuteta. Paikallisen sopimisen sääntelyä tosin ehkä korjaillaan paremmin palkansaajajärjestöjen tahtoa vastaavaksi.
Tilastokeskuslaski, että viime vuoden aikana käytiin 55 työtaistelua. Vuonna 2023 niitä oli vielä 120. Iso osa viime vuoden työtaisteluista oli poliittisia ja laajoja. Tehoa niistä ei silti mitattu.
Poliittisen lakkojen jälkeen alkaneella työmarkkinakierroksella uudet, työtaistelutoimia rajoittavat lait olivat jo voimassa. Työtaistelutoimet oli suunnattava suoraan omiin työehtoihin. Tukilakkojen oli oltava kohtuullisessa suhteessa tavoitteisiin, tuettavan työtaistelun tuli olla laillinen, ja tukemisen vaikutukset saivat kohdistua vain työriidan osapuoliin.
Palkansaajaliitot lähtivät neuvotteluihin rapsakoilla vaatimuksilla, ja SAK:n liitot ryhmittyivät samaan rintamaan. Lakkoja tuli ja meni. Lopulta yleiseksi linjaksi tuli se, mitä työnantajaosapuoli piti kohtuullisena ja mihin Teollisuusliiton kanssa päästiin. Ammattiliitot taipuivat kompromisseihin. Lakot eivät eivät suuremmin auttaneet edes palkkaneuvotteluissa. Toki voidaan ajatella, että ilman lakkoja yleinen linja voisi olla alempi.
Tiukimmin vastaan harasi lentoala. Lentäjät joutuivat lopulta huomaamaan, että työnantajaosapuoli oli päättänyt ottaa iskut vastaan eikä antanut periksi. Maapalvelujen Ilmailualan unioni IAU lakkoilee edelleen, mutta työnantaja ei näytä taipuvan.
Poliittisten lakkojen kato ei ole palkansaajille suuri menetys, mutta tukilakkojen rajoittaminen on. Kun Tilastokeskus seuraavan kerran tekee mittauksia lakkomääristä, lukemat ovat todennäköisesti pieniä.
Vanha ay-maailma jäi nyt taakse. Auto- ja kuljetusalan ammattiliitto AKT ei voi enää lakia rikkomatta panna kaikkia satamia kiinni, jotta esimerkiksi sairaanhoitajat saisivat paremmat palkat. Tosin viime vuosina tällainen solidaarisuus on kokenut kolauksen. Kun yleiseen linjaan päädyttiin, ammattiliitot eivät olleet enää erityisen innokkaita tukemaan muita liittoja, jotka hakivat enemmän.
Tällä työmarkkinakierroksella tärkeää näytti olevan muiden kyttääminen – yleisen linjan oli pidettävä myös palkansaajaliittojen mielestä. Lentäjille ei herunut tukea. IAU sai rakennella työtaistelujaan ilman muiden palkansaajien sympatiaa. Tukilakkoja rajoittava laki saattoi tässä tapauksessa olla jopa mieluinen: maapalveluväen tukeminen omaa diiliä parempaan sopimukseen ei olisi ollut houkuttelevaa.
Työmarkkinakierros oli työnantajien toiveista huolimatta hyvin keskitetty. Sama prosentti tuli lähes kaikille.
Seuraavaksi työnantajat haluavat hajottaa ”tupo-rintaman”. Seuraavaa kierrosta he tulevat valmistelemaan niin, että Suomi siirtyisi mahdollisimman paljon kohti paikallista sopimista.",news
"Lentokentän maapalveluja edustavan IAU:n lakot eivät tule johtamaan työntekijöiden toivomaan lopputulokseen, oli se oikeudenmukaista tai ei.
Finnairinlentoja rampauttavat työtaistelutoimet ovat sotkeneet suomalaisten matkustelua viime syksystä asti. Lentäjien kanssa sopimus syntyi lopulta kesäkuussa. Ilmailualan unionin (IAU) kanssa neuvottelut ovat sen sijaan jumittuneet, ja liiton jäseniä on lakossa perjantainakin. Lähentymistä ei ole tapahtunut.
lAU:n jäsenet työskentelevät muun muassa lentokoneiden korjauksessa ja huollossa, ateriapalveluissa ja rahdissa. Finnairin puolesta neuvotteluja käy Palvelualan työnantajat Palta.
Neuvottelut ovat olleet poikkeuksellisen hankalat, koska takana on poikkeusaikoja. Sekä lentäjät että IAU:n työntekijät vaativat niin sanottua yleistä linjaa korkeampia palkankorotuksia. Vaatimus perustuu siihen, että työntekijät suostuivat vuonna 2020 luopumaan kahden seuraavan vuoden palkankorotuksista. Koronaviruspandemia käytännössä seisautti lentoliikenteen ja romahdutti lentoyhtiöiden talouden.
IAU väittää, että saamatta jääneet palkankorotukset oli tarkoitus kuroa umpeen hyvinä aikoina suurempina korotuksina. Paltan mukaan tällaisesta ei sovittu, vaan säästöt oli tarkoitettu pysyviksi.
Työnantajan eli Finnairin puolelta tilannetta vaikeuttaa se, ettei hyviä aikoja koskaan tullut. Ennen kuin pandemia oli edes ohi, Venäjä hyökkäsi Ukrainaan. Pakotteiden vastatoimena Venäjä peruutti Finnairin luvan lentää maan yli. Poikkeuksellisen lyhyt lentoreitti Kiinaan ja Japanin kaupunkeihin oli ollut Finnairin strategian ydin.
Etenkin kovapalkkaisten lentäjien ansioiden korottaminen niin, että koronavuosien säästöjä olisi kurottu kiinni, olisi tullut Finnairille erittäin kalliiksi. Lentäjät tyytyivät lopulta yleisen linjan mukaisiin korotuksiin eli 7,8 prosenttiin kolmessa vuodessa.
Samoin sopi neljä muuta lentoalan työntekijäryhmää, joiden sopimukset on jo tehty. IAU:n on turha odottaa juuri parempaa lopputulosta, oli se oikeudenmukaista tai ei. Palta ei ottane sitä riskiä, että muut liitot vaatisivat seuraavalla kierroksella yleisen linjan ylitystä IAU:n saavutukseen vedoten.
Vaikeille ajoille ei ole siis näkyvissä loppua.",news
"Yhdysvaltojen presidentti Donald Trump ja Israelin pääministeri Benjamin Netanjahu tekivät 12 päivän sodassa historiaa, mutta Netanjahu ei olisi tehnyt sitä ilman Trumpia. Trumpilla on nyt ote Netanjahusta.
IskiessäänIraniin Yhdys­valtojen presidenttiDonald Trumpotti riskin, joka taisi kannattaa.
Vaikka vaikutti jo siltä, että Yhdys­vallat oli kääntänyt Lähi-idälle ja maailman­poliisin roolille selkänsä, Trump näytti, kenellä on isoimmat pommit. Viesti tajuttiin paitsi Lähi-idässä ja Persian­lahdella taatusti myös Moskovassa ja Pekingissä.
Lähi-itäon maailman monimutkaisin kriisipesäke. Se oli sitä jo ennen kuin terrorijärjestö Hamas 7. lokakuuta 2023 hyökkäsi Israeliin. Terrori-iskut ja panttivankien otto nöyryyttivät Israelia, joka kosti sodalla Gazassa.
Yksi Gazan sodan jatkeista oli Israelin ja Iranin 12 päivän sota kesäkuussa. Se ei ole irrallaan Gazasta eikä mistään muustakaan alueella viime vuosikymmeninä tapahtuneesta, mutta sodan jäljiltä Israel on alueen suurvalta. Iran puolestaan on heikompi kuin vuosikymmeniin. Trump kirjoitti itsensä uudella tavalla historiaan, vaikka Yhdysvallat on monesti ennenkin sotinut Lähi-idässä.
MyösIsraelin pääministeriBenjamin Netanjahuteki historiaa, mutta se ei olisi onnistunut ilman Trumpia.
Trumpin tuki sekä vahvisti että ratkaisevasti heikensi Netanjahua. Israelissa Netanjahu on Iranilta ydinaseen vienyt sankari, jolla on sisäpoliittisesti entistä enemmän tilaa toimia. Ulkopolitiikassa häneltä katosi valtti, jolla on voinut perustella aina kaiken, mitä Israel on tehnyt sotilaallisesti: Iranin ydinuhan.
Netanjahu sai silti miltei kaiken haluamansa. Hamas ja Hizbollah ovat heikentyneet, samoin shiiajoukot Irakissa ja huthit Jemenissä.Bashar al-Assadinhallinto on kaatunut Syyriassa. Iran ei tee ydinasetta Netanjahun valtakaudella.
Yhdysvaltojen tuella Israel on myös pystynyt jatkamaan Gazan tyhjentämistä. Israel tappoi 12 päivän sodan aikana niin paljon Iranin vallankumouskaartin johtoa, ettei tavoite ajatollahAli Khameneinhallinnon kaatamisesta jäänyt epäselväksi. Sekin voi vielä tapahtua, sillä Iranin johtajat on häpäisty tai tapettu.
Iranin ydinohjelman tuhoamiseen tarvittiin kuitenkin Yhdysvallat ja sen bunkkerinmurskaajapommit.
Trumpon näiden siirtojen voittaja. Heikko ei ole Netanjahukaan, mutta hän tarvitsi Israelin voittoon Yhdysvaltoja. Nyt Trump voisi panna Netanjahun maksamaan.
Trump haluaa rauhan Gazaan. Netanjahu taas ei halua rauhaa palestiinalaisten kanssa vaan ilman heitä. Vain Trump voi saada Netanjahun suostumaan poliittiseen ratkaisuun.
Trump haluaa Nobelin rauhanpalkintonsa, jota Netanjahu sanoo tälle jo esittäneensäkin. Netanjahun Iran-bluffi ei kuitenkaan enää mene läpi. Trump haluaa tuoda amerikkalaiset kotiin Lähi-idästä voittajana. Siihenkin on nyt paremmat edellytykset kuin ennen Yhdysvaltojen iskuja Iranin ydinlaitoksiin. Lähi-idän dynamiikka on muuttunut perinpohjaisesti.
Iran on aiempaa kauempana ydinaseesta, ja se on Euroopan turvallisuudelle valtava asia. Iran haluaa iskujen jälkeenkin neuvotella ydinsopimuksesta. Trump on kuunnellut myös saudeja. Hän hakee jatkoa Israelin suhteita arabimaihin normalisoiville Abraham-sopimuksille, sillä ilman niitä ei ole takeita rauhasta.
Saudi-Arabia ei halua Iranin hallinnon kaatuvan, sillä huolena on vallanvaihdoksen mahdollisesti aiheuttama kaaos. Suhteiden normalisoiminen tuskin kuitenkaan onnistuu, ellei Palestiinan kysymystä ratkaista.
Palestiinalaisilla saattaa vihdoin olla Saudi-Arabia edunvalvojana. Euroopasta siihen rooliin ei ole. Trump on tehnyt selväksi, ettei hän ota Eurooppaa vakavasti.
HamasiaIsrael ja Yhdysvallat eivät saa tuhottua, mutta sen tiedettiinkin olevan mahdotonta.
Trumpilta tarvittaisiin mahtikäsky, joka velvoittaa Israelin ottamaan palestiinalaiset mukaan jonkinlaiseen uuteen hallintoon Gazan kaistalla. Muita Netanjahu ei kuuntele.
Kirjoittaja on HS:n pääkirjoitustoimittaja.",news
"Israel haluaisi myös Yhdysvaltojen iskevän Iraniin. Yhdysvaltojen osallistuminen ja osallistumisen laajuus ovat nyt Donald Trumpin käsissä.
Tasavallan presidentti Alexander Stubb asetteli sanansa varovasti, kun hän kommentoi Israelin ja Iranin viime viikolla kiihtynyttä konfliktia.
Israel on iskenyt viime perjantaista lähtien paitsi Iranin ydinohjelman keskeisiin paikkoihin myös muihin kohteisiin eri puolilla maata. Israelin mukaan sen oli toimittava, koska Iran on kiihdyttänyt ydinaseensa rakennustöitä. Iran on vastannut iskuihin ampumalla ohjuksia Israeliin.
Iskut olivat yllätys paitsi Iranille myös useimmille muille valtioille. Monet olivat ajatelleet Yhdysvaltojen presidentin Donald Trumpin pyrkivän mieluummin neuvotteluratkaisuun ja jarruttavan iskuja jo pitkään suunnitellutta Israelia. Israelin pääministeri Benjamin Netanjahu oli kuitenkin nyt valmis toimimaan yksin. Hän tarvitsisi silti Yhdysvallat mukaan operaatioon, sillä vain Yhdysvallat saa tuhottua Iranin tärkeimmän, syvälle maan alle kaivetun uraanirikastamon.
Tällä viikolla Trumpin kommentit ovat muuttuneet Irania kohtaan tiukemmiksi. Hän vaati muun muassa ”ehdotonta antautumista”. Kun Yhdysvallat on samalla vahvistanut sotilaallista läsnäoloaan Lähi-idässä, epäilyt Yhdysvaltojen liittymisestä Israelin operaatioon ovat voimistuneet.
Tässä tilanteessa useimmat ulkopuoliset asettelevat Stubbin tavoin sanansa varovasti.
Iran on julma ja arvaamaton diktatuuri, ja harva haluaa sen hankkivan ydinasetta. Siitä käynnistyisi Lähi-idässä ydinasekierre. Iran on myös ollut Venäjän tärkeitä aseistajia hyökkäyssodassa Ukrainassa. Toisaalta kukaan ei tiedä, mitä Iranin hallinnon mahdollisesta romahduksesta seuraisi. Eikä ajatus ennaltaehkäisevistä iskuistakaan ole Euroopan maille lainkaan ongelmaton.
Tilanne on nyt Trumpin käsissä. Hän päättää Yhdysvaltojen osallistumisesta ja sen laajuudesta. Eurooppa on katsomossa. Taas kerran.",news
"Ilmastonmuutoksen torjunnassa ovat usein vastakkain pitkän aikavälin välttämättömyys ja lyhyen aikavälin talousvaikutukset. Molemmat pitää ottaa huomioon.
Ilmastonmuutoksen seurauksia näkyy koko ajan. Rajut helteet, rankkasateet ja myrskytuulet ovat yleistyneet. Ne saavat pontta merten lämpenemisestä.
Seurauksena on jo nyt materiaalisia tuhoja, terveysongelmia ja monenlaisia kustannuksia. Ne eivät kuitenkaan ole mitään verrattuna siihen, minkälaista taloudellista tuhoa ja inhimillistä kärsimystä on luvassa, kun maapallon lämpeneminen etenee.
Tämän pitäisi olla itsestään selvää. Siksi voi tuntua käsittämättömältä, ettei lämpenemisen hidastamiseksi tehdä enemmän ja nopeammin.
Hallitus julkisti perjantaina luonnoksen ilmasto- ja energiastrategiaksi. Perusasiat ovat ennallaan. Hallitus pitää kiinni Suomen tavoitteesta olla hiilineutraali vuonna 2035.
Kuilu tavoitteen ja todellisuuden välillä on kuitenkin ammottava. Kun tavoitteesta kuusi vuotta sitten sovittiin, ei tiedetty kaikkea sitä, mitä tiedetään nyt.
Energiantuotannossa ja raskaassa teollisuudessa päästöt ovat vähentyneet odotusten mukaisesti. Liikenteessäkin on tapahtunut edistystä. Maankäyttösektorilla eli esimerkiksi metsissä ja maataloudessa on kuitenkin paljastunut jättimäinen ongelma.
Kuusi vuotta sitten uskottiin, että maaperä ja metsät sitoisivat kasvavan määrän hiilidioksidia. Näiden niin sanottujen hiilinielujen avulla Suomi olisi saatu laskennallisesti päästöttömäksi.
Näin ei ole käymässä. Maankäyttösektori on osoittautunut päästöjen lähteeksi. Käsitys metsämaan sitoman hiilen määrästä on muuttunut: uusimman tutkimuksen perusteella määrä on huomattavasti luultua pienempi. Toinen syy on hakkuiden suuri määrä. Venäjän-tuonti on pitänyt korvata kotimaisella puulla.
Jos koko ilmennyt päästökuilu pitäisi kuroa umpeen hakkuiden vähentämisellä, seuraukset olisivat rajut. Metsäteollisuus on jo nyt ongelmissa, ja hakkuiden selvä vähentäminen johtaisi varmasti tehtaiden sulkemisiin. Sellun, paperin ja kartongin tuotanto siirtyisi jonnekin muualle, joten vaikutus globaaleihin päästöihin saattaisi olla pieni.
Hakkuiden rajoittamisen sijaan hallitus aikoo kiristää metsänhoidon sääntöjä, mutta sen keinon vaikutus päästöihin on pieni ja toteutuu hitaasti.
Toiveissa on myös metsäteollisuuden hiilidioksidin sitominen ja varastoiminen. Se on kuitenkin kallista, ja investoinnit ovat vasta koelaitosten asteella.
Ilmastonmuutoksen torjunnassa ovat usein vastakkain lyhyen aikavälin talousmurheet ja pitkän aikavälin välttämättömyys. Metsäteollisuuden merkitys kansantaloudelle ei ole enää valtava, mutta ala työllistää paljon ja tuottaa lähes viidenneksen tavaraviennin tuloista. Tehtaiden sulkemiset ovat alueellisesti valtavia iskuja.
Eikä metsätalous ole ainoa ongelma. Suomen suurimpia yksittäisiä päästölähteitä ovat SSAB:n terästehdas Raahessa ja Nesteen Porvoon-jalostamo. Raahen masuunien muuttaminen vihreämmiksi on siirtynyt hamaan tulevaisuuteen. Nestekin perui oman vihreän vetylaitoksen rakentamisen. Siihen ei juuri nyt ole varaa.
Liikenteen puolella päästöjä vähennetään muun muassa sekoittamalla fossiilisiin polttonesteisiin uusiutuvia polttoaineita. Ne ovat kalliimpia kuin fossiiliset polttoaineet. Hallitus on hidastanut sekoitusmäärän kasvutahtia. Kaupunkilaisten on helppo hymähdellä muutaman prosentin hintalisälle, mutta suurimmassa osassa Suomea auto on välttämätön kulkuväline ja bensiini merkittävä menoerä.
Samalla on totta, että Suomen kenties suurimmat kasvumahdollisuudet liittyvät uusiutuvan energian tuotantoon ja siihen tavalla tai toisella kytkeytyviin vihreisiin investointeihin.
Ilmastonmuutoksen torjuntatoimien mahdolliset lyhyen aikavälin talousvaikutukset pitää silti ottaa vakavasti ja niistä pitää voida keskustella. Jos virheellisiin lähtökohtiin perustuvista tavoitteista pidetään kiinni hinnalla millä hyvänsä, toimilta saattaa hävitä enemmistön tuki.
Toimien pitää olla pragmaattisia, tehokkaita ja myös talouden kannalta kestäviä niin kansallisesti kuin EU-tasollakin. Ideologisiin poteroihin juuttumiseen ei ole varaa millään puolella.
Oikaisu 11.7. klo 12.20: Toisin kuin tekstissä aiemmin luki hakkuut eivät ole kasvaneet vuoden 2018 jälkeen. Ne ovat kuitenkin pysyneet suurina.",news
"Työntekijän alisuoriutuminen potkujen perusteena vie työsuhdeturvaa kaltevalle pinnalle, josta ei ole kokemuksia tai oikeuskäytäntöä. Kaikkien etu on välttää työmarkkinoiden villin lännen meininki.
Kirjoittaja on HS:n päätoimittaja.
Hallitusrintamanyhtenäisyys sai kuluneella viikolla säröjä, kun valtio­varain­ministeriRiikka Purra(ps) arvosteli kokoomuksen johdolla valmisteltuja työ­elämän muutos­hankkeita. Purran mielestä laki­luonnokset menevät yli hallitus­ohjelman kirjausten.
Purran kritiikki kohdistuu muun muassa työntekijän ali­suoriutumisen hyväksymiseen irtisanomis­perusteeksi. Toinen esitys taas ei hänen mukaansa puutu riittävästi määrä­aikaisten työ­suhteiden ketjuttamiseen.
Työelämän muutos talouskasvua ja työllisyyttä tukemaan on ollut yksi hallituksen kantavista teemoista. Muutokset on valmisteltu pitkälti työnantajajärjestöjen ja kokoomuksen toiveiden mukaisesti.
Tuoreen jännitteen taustalla on helppo nähdä perussuomalaisten kannatusalho. Surkeat gallup- ja vaalitulokset alkavat painaa. Hinta hallitusvastuusta ja leikkauksista on jäänyt pitkälti perussuomalaisten kannettavaksi.
Purranhuomiot eritoten irtisanomissuojan heikentämisestä osuvat otolliseen maaperään. Lausuntokierroksella työsopimuslain muutos herätti laajaa arvostelua työntekijäjärjestöissä.
Hallitus tavoittelee työllistämisen kynnyksen alentamista. Etenkin pienet yritykset ovat kokeneet työntekijän henkilöperusteiseen irtisanomiseen liittyvät oikeudelliset riskit merkittävänä työllistämisen esteenä. Lakiluonnos poistaisi irtisanomisperusteista edellytyksenpainavasta syystä. Jatkossa riittäisi, että työnantajalla onasiallinen syyirtisanomiseen.
Käytännössä henkilöön liittyvät irtisanomiset perustuisivat työntekijän moitittavaan käytökseen tai puutteelliseen työsuoritukseen. Kaikissa tilanteissa irtisanominen ei edellyttäisi varoitusta, eikä työnantajalla olisi aiemman kaltaista velvollisuutta selvittää, löytyisikö työntekijälle jotain muuta työtehtävää.
Muutosepäilemättä hälventää esimerkiksi pienen autokorjaamo- tai kahvilayrittäjän huolia mahdollisen virherekrytoinnin seurauksista. Pienessä työyhteisössä jokaisen täysi panos tarvitaan, ja yksittäisen työntekijän heikko osaaminen, työkyky tai -into kuormittaa tiimin muita jäseniä. Samalla on syytä tunnustaa, että työsuorituksen laadun kirjaaminen potkuperusteeksi vie työsuhdeturvaa kaltevalle pinnalle, josta ei ole kokemuksia tai oikeuskäytäntöä. Muutos ei ole vähäinen, sen vaikutusten piirissä on yli kaksi miljoonaa suomalaista.
Pahimmassa tapauksessa irtisanomiskynnyksen alentaminen voi johtaa mielivaltaisiin ratkaisuihin, joiden takana ovat pärstäkertoimeen tai henkilökemiaan liittyvät subjektiiviset arviot.
Heikon työsuorituksen taustalla voi olla monenlaisia omaan elämään liittyviä syitä, jotka eivät välttämättä tule työnantajan tietoon. Tapaukset ovat yksilöllisiä, ja työnantajalta on syytä odottaa riittävää ymmärrystä esimerkiksi vaikeassa elämäntilanteessa olevaa alaista kohtaan.
Alisuoriutumisen nimiin ei tule myöskään naamioida potkuja, joiden julkilausumaton peruste olisi laiton. Esimerkiksi lasten hankkiminen on työntekijälle kuuluva perusoikeus, eikä raskaana olevaa naista saa lakimuutoksenkaan jälkeen syrjiä työelämässä.
Työpaikoilla on huolehdittava myös siitä, että ikääntyvälle työntekijälle annetaan tilaisuus hyödyntää osaamistaan ja kokemustaan yrityksen eduksi, vaikka fyysinen suorituskyky ei olisi samalla tasolla nuorempien kollegoiden kanssa.
Suorituksenjohtaminen on taitolaji. Työntekijällä on oikeus tietää, mitä häneltä vaaditaan ja miten suoritusta mitataan. Yhtä lailla hänen tulee saada työhönsä riittävää perehdytystä ja sekä myös ohjausta siihen, miten hän voisi vastedes suoritustaan parantaa.
Jos lakiesitys menee tällaisenaan läpi, reilun ja kriittistä silmää kestävän irtisanomislinjan löytäminen tulee varmasti kuormittamaan sekä työsuojeluviranomaisia että oikeusistuimia. Kaikkien yhteinen etu on kuitenkin välttää työmarkkinoiden villin lännen meininki.
Työntekijälle pelin hengen pitäisi tulla selväksi. Palkkaa ei makseta vain työssäoloon käytetystä ajasta, vaan työnantajalla on laillinen oikeus vaatia investoinnilleen riittävää vastinetta.",news
"Mihin sitä Pride-kulkuetta oikein tarvitaan?
Kirjoittaja on Helsingin Sanomien toimitussihteeri.
Helsingissäjärjestettiin lauantaina jälleen Pride-kulkue, jossa juhlistettiin seksuaali- ja sukupuoli­vähemmistöjä sekä rakkautta.
Tuolloin kuuluu usein toistuva kysymys: mihin sitä Pridea oikein tarvitaan?
Käännyn ajattelemaan omaa teini-ikääni, jolloin ymmärsin, että en ole hetero. Olin aluksi kauhistunut ja ahdistunut ajatuksesta. Ei siksi, että olisin kokenut oman suuntautumiseni vääränä. Pelkäsin ympäröivän yhteiskunnan suhtautumista.
Ympärilläni ei ollut valtavasti samastuttavia esikuvia. Huomasin lähinnä televisiosarjojen hahmot, joista väännettiin vitsejä. En löytänyt itseäni siitä kuvastosta. Tunsin itseni jollain tavalla vääränlaiseksi.
Pelkoni olivat tietysti täysin turhia. Kun kerroin itsestäni lähipiirilleni, sain huomata, että vapaasti omana itsenäni eläminen oli paras valinta, jonka saatoin tehdä.
Kaapissa ei ole hyvä elää, koska siellä on kovin pimeää ja ahdasta.
Pride-kulkueessajuhlitaan sateenkaari-ihmisten rakkautta ja ylpeyttä. Se ei tarkoita pelkästään parisuhteita, vaan olemassaoloa.
Monet pariskunnat joutuvat yhä miettimään, uskaltavatko he pitää toisiaan kädestä kiinni muiden katseiden alla. Edes pienet julkiset hellyyden­osoitukset eivät välttämättä tule kysymykseenkään.
Harva hetero joutuu koskaan miettimään tällaisia asioita.
Pride tarjoaa mahdollisuuden vapautumiseen. Kun kävelen Kaivopuistossa kulkueen jälkeen, näen iloisia ihmisiä nauttimassa vapaudesta, rakkaudesta ja häpeästä irtautumisesta.
Prideon silti ennen kaikkea mielenosoitus sateenkaari-ihmisten ihmisoikeuksien puolesta.
Tällä saralla Suomessa ja maailmalla on otettu viime vuosikymmeninä valtavia harppauksia. Meillä on esimerkiksi tasa-arvoinen avioliittolaki sekä kauttaaltaan uudistettu translaki.
Ihmisoikeudet eivät ole kuitenkaan itsestäänselvyyksiä. Taistelun on jatkuttava, sillä aina on mahdollista, että jo saavutetut oikeudet menetetään.
Ei tarvitse kuin katsoa Venäjälle. Siellä seksuaali- ja sukupuolivähemmistöjen oikeuksia on heikennetty järjestelmällisesti jo yli vuosikymmenen ajan.
Lainsäädäntö ei myöskään muuta ihmisten asenteita. Näen vihamielisiä kohtaamisia aika ajoin myös Suomessa, kun ihmisiä kulkee esimerkiksi sateenkaari-ihmisille tarkoitettujen illanviettopaikkojen ohitse.
Olen iloinen, kun katson nykyajan sateenkaarinuoria. Yhä harvempi joutuu elämään epävarmuudessa, tarpeessa haudata tärkeä osa omaa minuuttaan.
Pidetään tästä kehityksestä kiinni myös jatkossa.",news
"Perussuomalaisten eduskuntaryhmää uhkaa jäätävä puhuri, ellei puolue keksi uusia lääkkeitä kannatuksen nostamiseksi.
Helsingin Sanomatuutisoi tiistaina, että Petteri Orpon (kok) hallituksessa kiistellään naisten ja miesten palkkatasa-arvon kohentamiseen liittyvästä uudistuksesta.
Taustalla on EU-direktiivi, joka pitää saattaa kansallisesti voimaan viimeistään ensi kesänä. Perussuomalaiset katsoo, että direktiivin pohjalta tehty esitysluonnos pakottaisi työnantajia määrittämään palkkoja työehtosopimusjärjestelmän ohi.
Perussuomalaiset on huolissaan esitysluonnoksen pykälästä, jonka mukaan samasta tai samanarvoisesta työstä pitää maksaa samaa palkkaa. Samanarvoinen työ määritettäisiin neljällä kriteerillä, jotka olisivat pätevyys, kuormitus, vastuun määrä ja työolot. Perussuomalaisten mielestä palkkojen ei pidä määräytyä lakiin lisättävien kriteerien vaan työehtosopimusten sekä työmarkkinoiden kysynnän ja tarjonnan perusteella.
Perussuomalaiset vastustaa lisäksi sitä, että työnantajien pitäisi raportoida palkkauksestaan tasa-arvovaltuutetun toimistoon. Puolue ei myöskään innostu siitä, että työpaikoilla saisi käyttää vain sukupuolineutraaleja tehtävänimikkeitä.
Perussuomalaisilla on perisuomalainen ongelma: hallitusvastuu näkyy kannatuksessa. Lähes kaikkia perussuomalaisten tekoja hallituksessa onkin ruvettu katsomaan kannatuksen romahduksen ja siihen vastaamisen näkökulmasta. Se pätee myös palkkatasa-arvoa koskevaan esitykseen. Johtaako perussuomalaisten huoli kannatuksesta siihen, että populistipuolueen pitää ryhtyä populistisemmaksi?
Tästä on näkynyt alustavia merkkejä kevään ja kesän aikana. Purskahtelua oli jo huhtikuun puoliväliriihessä. HS:nselvityksenmukaan perussuomalaiset esitti tuolloin vaatimuksia, jotka juontunevat ainakin osittain kevään alue- ja kuntavaaleissa kärsitystä tappiosta.
Perussuomalaiset vaati puoliväliriihessä kiristyksiä maahanmuuttopolitiikkaan sekä muutoksia taksilakiin ja energiapoliittisiin linjauksiin. Puolueella oli myös kehitysyhteistyörahojen leikkauksiin ja työelämään liittyviä tavoitteita.
Kesäkuun alussa eduskuntaryhmän puheenjohtaja Jani Mäkelä syytti kokoomusta siitä, että se valmistelisi määräaikaisten työsuhteiden ja irtisanomisten helpottamista perussuomalaisten ohi. Heinäkuun alussa liikenne- ja viestintäministeri Lulu Ranne sekoitti pakkaa ilmoittamalla, ettei perussuomalaiset ole sitoutunut EU:n ilmastotavoitteeseen.
Perussuomalaisten kannatus puolittui kevään kuntavaaleissa 7,6 prosenttiin. Puolueen ääniharava Jussi Halla-aho menetti Helsingissä yli 13 000 äänestäjää. Jos sama meno jatkuu kahden vuoden päästä eduskuntavaaleissa, käy puolueen eduskuntaryhmässä jäätävä puhuri.
Gallupit eivät lupaa hyvää. HS:n kesäkuussa julkaisemamielipidetiedusteluantoi puolueelle vain kymmenen prosentin eduskuntavaalikannatuksen. Se tarkoittaa kannatuksen puolittumista viime eduskuntavaaleista. Kymmenen prosentin kannatuksella jopa yli puolet puolueen kansanedustajista saisi lähtöpassit.
Tausta-aineisto tuoreimmasta HS:n gallupista viittaa siihen, että perussuomalaiset olisi menettänyt nuoria, ammattikoulutettuja ja pienituloisia äänestäjiä. Tämän joukon houkuttelu takaisin voi olla vaikeaa, kun perussuomalaiset on harjoittanut nykyhallituksen kovaa talouspolitiikkaa, jonka keulakuvaksi on noussut puolueen oma puheenjohtaja Riikka Purra.
Perusduunareista yhä useampi äänestäisi nyt Sdp:tä. Maaseudulla keskusta kasvaa myös perussuomalaisten kustannuksella.
Åbo Akademin valtio-opin professori Kimmo Grönlund arvioi HS:nhaastattelussa, että perussuomalaiset voi yltää vielä hyväänkin vaalitulokseen, jos talous alkaa kunnolla kasvaa ja suomalaisten ostovoima kohentua.
Purra näytti kesäkuun puoluekokouksessa uskovan, ettei nykyistä politiikkaa tarvitse muuttaa. Eduskuntapaikkojensa puolesta pelästyneet kansanedustajat sen sijaan ovat jo tunteneet galluplaskun kylmän puhurin luissaan. He tietävät, että perussuomalaisilla on nyt palaverin paikka. Muuten perussuomalaisten eduskuntaryhmän kipuilu ei ole vain pääministeri Orpon vaan myös Purran ongelma.",news
"Ratikkalipun hinta saa monet kääntymään kansainvälisen alustayhtiön kyytien puoleen.
Viime vuonna Helsingin seudun liikenne (HSL) päätti korottaa pääkaupunkiseudun joukkoliikenteen lippujen hintoja keskimäärin kahdeksalla prosentilla vuonna 2025.
Nyt on suunniteltu, että lippujen hinnat saattaisivat tulevina vuosina nousta kuutisen prosenttia vuodessa. Taustalla on HSL:n asiantuntijoiden laskelma siitä, kuinka paljon lippujen hintoja pitäisi korottaa, jotta jäsenkuntien osuutta HSL:n rahoituksesta voitaisiin laskea kuntien haluamalla tavalla.
Toisaalta Helsingin kaupunki sopi juuri strategiastaan tuleville vuosille kokoomuksen, vasemmistopuolueiden ja Rkp:n neuvottelujen tuloksena. Yksi strategian tavoite on, että lippujen inflaatiokehityksen huomioivat reaalihinnat voisivat jopa laskea vuoden 2026 tasosta.
Helsinkiläispoliitikoilla onkin paine saada kertalipun hinta oikeasti laskemaan. Nyt samalla reilun kolmen euron hintaisella lipulla matkataan Kalliosta Rautatientorille ja Espoosta Helsinkiin. Entinen pormestari Jan Vapaavuorionkin kutsunutkantakaupungin sisäisten matkojen taksoja kiskurihinnoiksi.
Se kuulostaa etenkin kausiliputtomista matkustajista tutulta. Monet ovat alkaneethuomata, että sähköpotkulaudan tai porukalla halpataksin nappaaminen on jopa halvempaa kuin kantakaupungissa julkisilla liikkuminen.
Lupauksia on tehty, mutta nykyisessä taloustilanteessa poliitikoilla ja HSL:n virkamiehillä ei tule olemaan helppoa toteuttaa toivetta.
Helsingillä on intressi suostutella muita HSL-kuntia, etenkin Vantaata ja Espoota, maksamaan joukkoliikenteestä lisää.
Pääkaupungissa puolueet oikealta vasemmalle kyllä haluavat lippujen hinnat alas. Kannattaisi onnistua. On pääkaupungille häpeäksi, että ratikkalipun hinta nostaa kynnystä liikkua kantakaupungissa ja saa monet kääntymään kansainvälisen alustayhtiön kyytien puoleen.",news
"Lissabonin-lähetystöstä noussut kohu on tärkeä herätys ulkoministeriölle. Se ei kuitenkaan saa johtaa pelästyneeseen vaan määrätietoisempaan johtamiseen.
Ulkoministeriön silloinen alivaltiosihteeri Pertti Torstila käytti loppuvuodesta 2000 kovaa kieltä, kun hän sisäisessä kokouksessa esitteli suomalaisten vaikuttajien näkemyksiä ministeriöstään.
Niiden mukaan ministeriön rooli ulkopolitiikan välineenä oli heikentynyt, sen toiminta oli liian sulkeutunutta ja salailevaa, raportointi oli irrelevanttia ja ajastaan jäljessä ja virkamiesjohto oli käytännössä kateissa koko laivan seilatessa ilman kapteenia.
Monet näistä ongelmista ovat näyttäneet tutuilta nyt neljännesvuosisata myöhemminkin, kun ulkoministeriö on pyristellyt Suomen Lissabonin-suurlähetystössä paljastuneiden työilmapiiriongelmien kanssa. Asia ehti paisua pääuutiseksi, kun ulkoministeriön johto vältteli siihen puuttumista.
Toiminta olikin hidasta. Lissabonin-lähetystön ja lähettilään residenssin koko kahdeksanhenkinen henkilöstö teki lähettiläs Titta Maja-Luodosta häirintäilmoituksen viime helmikuussa, kun hän oli ollut tehtävässä puoli vuotta. Maja-Luotoa syytettiin muun muassa kiusaamisesta, solvaamisesta, rasistisesta käytöksestä ja henkisestä väkivallasta.
Ministeriön oman tavoitteen mukaan työsuojeluilmoitukset tulisi käsitellä ja ratkaisut tehdä kolmen kuukauden kuluessa, mutta ministeriö terästäytyi vasta tapauksen noustua julkisuuteen. Sen jälkeen ministeriön henkilöstöjohtaja lähti tutustumaan tilanteeseen, ja lopulta ulkoministeri Elina Valtonen (kok) päätti, että Lissabonin-lähettiläs vaihtuu.
Ulkoministeriö on yli tuhannen ihmisen työpaikka. Niin suuressa työyhteisössä syntyy väistämättä erilaisia ongelmia ja tehdään vääriä henkilövalintoja.
Ulkoministeriössä päällikkötehtäviä on kuitenkin paljon ja päälliköt vaihtuvat säännöllisesti. Nuorina diplomaattikarriääriin tulleet etenevät tehtävä kerrallaan päälliköiksi, mutta lähettilääksi nouseville ei tarjota järjestelmällistä johtamiskoulutusta eikä heitä tueta arjessa aktiivisesti. Johtaminen on epätasaista: osa lähettiläistä on pomoina loistavia, osa ei ole.
On myös totta, että ulkoministeriön ongelmat saavat nopeasti julkisuutta. Diplomatiassa on edelleen tähtipölyä, ja ministeriön henkilöstöintrigit ovat kiinnostaneet yleisöä siitä asti, kun suurlähettiläs Ralph Enckell karkotettiin 1970-luvulla alaisten valitusten jälkeen Pariisista Varsovaan.
Pääsyy julkisuuteen on kuitenkin se, ettei ulkoministeriö ota tilanteista opikseen. Samanlaiset kohut seuraavat toisiaan, kun johtaminen on hukassa. Ministeriön ylimpään virkamiesjohtoon kuuluvat ovat nousseet tehtäviinsä samaa kapeaa karriääripolkua kuin lähettiläätkin, eivätkä he mielellään muuta järjestelmää, joka on nostanut heidät huipulle. Kohujen aikana virkamiesjohdon näyttää olevan myös vaikea kantaa vastuuta. Valtiosihteeri ja sisäisten ja ulkoisten palveluiden alivaltiosihteeri kommentoivat ongelmia kuin ulkopuoliset ja puhuvat mieluiten passiivissa.
Varsinkin valtiosihteerillä on keskeinen rooli lähettiläiden nimittämisessä, vaikka nimitykset ovat ulkoministerin vastuulla. Maja-Luodon valinta Lissaboniin oli tietoinen ratkaisu hakuprosessin jälkeen, vaikka hänen käytöksessään tiedettiin olleen ongelma edellisessä tehtävässä.
Torstilan huomiot oli tarkoitettu herättelyksi ja olivat siksi kovia. Myöhemmin valtiosihteerinä hänkin huomasi, että ongelmia on helpompi listata kuin ratkoa. Valtonen on kuitenkin ottanut tärkeän askeleen päättämällä, että henkilöstöjohtajan on oltava ammattilainen.
Nyt ministerin on tehtävä selväksi, ettei Lissabonin-lähetystön ympärille noussut kohu johda liialliseen säikähdykseen ja heikkoon johtamiseen. Asiantuntijaorganisaatiossa jämäkkä ja määrätietoinen johtaminen ei ole huonoa johtamista. Päälliköiden pitää päättää työn tahti ja suunta.
Johtaminen on kuitenkin pantava nyt kuntoon. Suomella ei ole varaa siihen, että ulkoministeriöllä on epämääräinen maine työnantajana.",news
"Kolme hyvinvointialuetta joutuu valtion ohjaukseen, ja noin kymmenkunta aluetta saa lisäaikaa talouden oikaisuun. Taustalla muhii iso rahoituksen ongelma.
Viime viikolla Petteri Orpon (kok) hallitus teki täyskäännöksen suhteessaan hyvinvointialueisiin sekä sosiaali- ja terveydenhuollon uudistukseen.
Kolme hyvinvointialuetta eli Lappi, Keski-Suomi ja Itä-Uusimaa joutuvat valtion ohjaukseen eli arviointimenettelyyn. Alueiden juuri valitut aluevaltuutetut joutuvat huomaamaan, että valtio ottaa ohjat heidän sijastaan ja ajaa läpi päätöksiä, jotka voivat tarkoittaa isoja muutoksia asukkaiden sosiaali- ja terveyspalveluihin. Tulot ja menot on saatava kohti tasapainoa, ja kun lisärahaa ei ole luvassa, se tietää lisää säästöjä.
Arviointimenettelyt alkoivat häämöttää jo viime vuoden puolella, kun valtiovarainministeriö ryhtyi ohjaamaan viittä hyvinvointialuetta tarkemmin kuin muita. Nyt aluevaalien jälkeen ja sopivasti juuri ennen kansanedustajien kesätaukoa ja poliittisen keskustelun hiljentymistä siirryttiin seuraavaan vaiheeseen. Ensiksi vuorossa ovat ne kolme aluetta, joiden valtiolta saama rahoitus ei kata kustannuksia alkuunkaan.
Arviointimenettelyjen lisäksi viime viikolla tuli toinenkin iso uutinen. Osalle alueista annetaan lisäaikaa saada taloutensa tasapainoon, vaikka tähän asti hallitus on sanonut, ettei sellaista ole luvassa.
Nykyisen lain mukaan hyvinvointialueen on katettava alijäämänsä tiukassa aikataulussa: ennen vuotta 2025 syntyneet alijäämät pitää kattaa vuoden 2026 loppuun mennessä. Kyse on mittavista summista, sillä alueet tekivät ensimmäisenä toimintavuonna 1,4 miljardin euron ja toisena vuonna 1,2 miljardin euron alijäämät.
Useat hyvinvointialueet ovat todenneet, ettei niillä ole mitään mahdollisuuksia alijäämien nopeaan kattamiseen ilman alueen asukkaiden peruspalvelujen huomattavaa heikentämistä.
Paine hallitusta kohtaan kasvoi tämän vuoden puolella. Tammikuussa talouspolitiikan arviointineuvosto lausui, että hyvinvointialueet aloittivat haastavissa olosuhteissa ja tarvitsevat lisäaikaa talouden tasapainotukseen. Huhtikuussa tuli ratkaiseva käänne, oikeuskanslerin lausunto. Etelä-Karjalan ja Satakunnan hyvinvointialueet olivat kannelleet kahden lain ristiriidasta: kumpaa niiden pitäisi tehdä, järjestää ihmisten lakisääteiset sosiaali- ja terveyspalvelut vai noudattaa hyvinvointialuelakia ja säästää?
Oikeuskanslerin mukaan lakisääteisiä palveluita ei voida rajoittaa riittämättömän rahoituksen takia. Hyvinvointialueiden pitäisi ensisijaisesti hakea lisärahoitusta – tai sitten valtion pitäisi harkita alijäämän kattamisen aikataulua.
Lisärahoitusta hallitus ei aio antaa, mutta lisäaikaa on tulossa. Hallitus on armollisempi niille hyvinvointialueille, jotka ovat todistettavasti menossa kohti parempaa. Jos alue ei tee tänä vuonna alijäämää, se saa vuoden 2028 loppuun asti lisäaikaa kattaa aiemmat miinukselle menneet vuotensa.
Päätös piti kiskoa pihdeillä, mutta hyvä, että se lopulta tehtiin. Se ei silti vielä ratkaise taustalla muhivaa isoa ongelmaa eli hyvinvointialueiden rahoituksen jakautumista, jossa on nyt liikaa sattumanvaraisuutta.
Rahoitus määräytyy muun muassa sen perusteella, miten tervettä alueen väestö on, mutta alueiden diagnoositiedot ovat osoittautuneet sekä puutteellisiksi että virheellisiksi. Tarvelaskennasta vastaava Terveyden ja hyvinvoinnin laitos THLkertoi viime viikolla, että peräti kymmenen alueen tiedoissa on epäselvyyttä.
Sote-uudistus oli mullistus, eikä kukaan olettanutkaan, että kunnilta valtiolle siirtynyt rahoitus menisi kerralla maaliin. Nyt yksittäisellä alueella ei ole kuitenkaan kunnollista käsitystä, miten sen rahoitus kehittyy lähivuosina – jos esimerkiksi menee liian hyvin, rangaistaanko siitä niin kuin Helsinkiä, jonka rahoista napattiin juuri 35 miljoonaa euroa?
Hallituksen on seuraavaksi selvitettävä rahoitusmallin puutteet, sillä nykyinen läpinäkymätön ja sattumanvarainen rahan arvonta alueille ei voi jatkua.",news
"Palstalle kootaan kiinnostavia näkemyksiä muusta mediasta.
MustreadissaMaanpuolustuskorkeakoulun apulaisprofessori Matti Puranen käsittelee sodankäynnin muutosta droonien aikakaudella.
”Jos olisi mainittava yksi tekijä, jota Kiinan, Yhdysvaltojen ja muiden suurvaltojen sotilasjohdot pitävät tulevaisuuden tekoälyn sävyttämän sodankäynnin kannalta varmimpana kehityskulkuna, olisi se sotakoneiden ja asejärjestelmien autonomian lisääntyminen.”
”Kun suurvallat visioivat tulevaisuuden autonomisia asejärjestelmiä, korkeimpana tavoitteena siintävät täysautonomiset aseet (fully autonomous weapons). Ne ovat asejärjestelmiä, jotka kykenisivät suorittamaan itsenäisesti koko päätöksenteon silmukan: kohteen havaitsemisen, sen tunnistamisen viholliseksi sekä sen mahdollisen tuhoamisen.”
”Täysautonominen asejärjestelmä olisi esimerkiksi miehittämätön sukellusvene, joka havaitsisi ja tunnistaisi vihollisaluksen antureillaan, tekisi ampumispäätöksen algoritmeillaan ja laukaisisi valikoimansa aseen sopivaksi katsomallaan hetkellä.”
”Riskeistä ja moraalisesta epämääräisyydestä huolimatta kaikkien valtioiden asevoimilla on valtava kannustin kehittää autonomisia aseita.”
”Ihminen on asejärjestelmien heikoin lenkki ja samalla sotatalouden näkökulmasta äärimmäisen kallis investointi: hävittäjälentäjien ja muiden operaattorien koulutus kestää vuosia, eivätkä menetetyt lentäjät ole nopeasti korvattavissa.”
”Vastakeinot kehittyvät nopeasti, minkä vuoksi droonien vallankumouksen julistaminen voi olla vielä ennenaikaista. Pidemmällä aikavälillä sodankäynnin perustavanlaatuinen mullistus on todennäköisesti kuitenkin edessä.”
Maailman Kuvalehdessätyöelämäprofessori Kaari Mattila on huolestunut kansainvälisen sopimusjärjestelmän kestokyvystä.
”Sodassa, rauhassa ja kansainvälisessä rikosoikeudessa on kyse todellisista ihmisistä, jotka ovat vaarassa unohtua ylätason keskusteluissa: Gazan pommituksissa viimeisen puolentoista vuoden aikana kuolleet yli 50 000 ihmistä, yli 20 000 pakkosiirrettyä ukrainalaista lasta, miljoonat Sudanissa kodeistaan paenneet.”
”EU-maat, myös Suomi, korostavat sääntöpohjaisen järjestelmän tärkeyttä. Epäjohdonmukainen asemoituminen eri maiden rikoksiin ei kuitenkaan jää huomaamatta itsevaltaisilta johtajilta eikä ihmisiltä konfliktien ja kansanmurhien keskellä. Jos valtiot eivät puolusta kansainvälisiä normeja johdonmukaisesti, sääntöjen rikkomisen pidäkkeet liudentuvat.”
”Yhdenkään päättäjän ei ole syytä enää pilkata ihmisoikeuksien ja demokratian puolustajia vaan kuunnella heitä.”",news
"Päättäessään iskuista Iraniin Yhdysvaltain presidentti Donald Trump teki uransa tärkeimmän ulko- ja turvallisuuspoliittisen päätöksen.
Yhdysvaltain presidentti Donald Trump ei ole erityisen tunnettu eri vaihtoehtojen perinpohjaisena puntaroijana. Trump ehti kuitenkin esiintyä muutaman päivän ajan epätyypillisen harkitsevaisena. Samalla Trump antoi koko muun maailman odottaa, iskisikö Yhdysvallat Iraniin.
Sikäli Trump toimi itselleen uskollisesti, että hän asettui koko draaman keskipisteeksi.
Trump antoi vaikutelman, että vaikka Israelin pääministerillä Benjamin Netanjahulla olikin kiire iskeä Iranin ydinlaitoksiin, Trumpilla ei ollut.
Trump käynnisti iskuille eräänlaisen harkinta-ajan. Se käytettiin iskujen valmisteluun ja myös Iranin painostamiseen viime hetken myönnytyksiin ja diiliin ydinohjelmasta. Lopulta Iran ei saanut Trumpilta lisäaikaa oivaltaa, että Trump yleensä saa, mitä haluaa.
Päättäessään iskuista Trump teki uransa tärkeimmän ulko- ja turvallisuuspoliittisen päätöksen. Päätös oli jopa Trumpille vaikea. Hän tasapainoili Iranin ydinaseohjelman lopettamisen ja pitkäkestoisen sodan välttämisen välillä.
Kun Yhdysvallat iski varhain sunnuntaina pommikoneillaan ja bunkkerinmurtajapommeillaan Iranin ydinlaitoksiin ja uraaninrikastamoihin, seurauksena ei ole konfliktin loppu vaan uuden ja laajemman konfliktin alku.
Yhdysvallat on väistämättä mukana sodassa, joka imaisee tavalla tai toisella pyörteeseensä koko Lähi-idän. Iran yrittää kostaa. Ja jos Iranin hallinto romahtaa, myös sillä on odottamattomia seurauksia Yhdysvalloille ja Israelille. Eurooppa ei ole seurauksista sivussa.
Trumpin päätöksellä on myös sisäpoliittisia seurauksia, ja päätös iskuista jakaa myös Trumpin lähipiiriä. Trump ei voi olla samaan aikaan sekä sotapäällikkö että rauhanrakentaja.
Trumpin hallinto väittää, että kyseessä oli rajattu ennaltaehkäisevä isku, ei sodanjulistus. Uhkapelissään Trump otti riskin, jota hänen edeltäjänsä välttelivät Lähi-idän sodan pelossa.",news
"Suurvallan johtajan ylistäminen kertoo rakenteisiin, instituutioihin ja luottamukseen perustuvan politiikan kriisistä.
Kirjoitus on vierailevan asiantuntijan näkemys.
NatonpääsihteerinMark Ruttenräikeän mielistelevä tapa puhua Yhdysvaltojen presidentilleDonald Trumpilleherätti huomiota Haagissa viime viikolla pidetyn Naton huippukokouksen yhteydessä. Samankaltaiseen joskin hillitympään mielistelyyn ovat Trumpille viestiessään turvautuneet monet eurooppalaiset johtajat.
Tällaisessa puhetavassa on kaikuja länsimaisia demokratioitamme edeltäneestä ajasta, jolloin kiinnitettiin paljon huomiota itsevaltaisten hallitsijoiden luonteenpiirteisiin. Antiikin ja varhaismodernin ajan monarkioissa hallitsijasta haluttiin muokata koulutuksen avulla hyveellinen toimija, mutta usein hänen luonteensa jätti toivomisen varaa. Siksi kehiteltiin mielistelevän puheen tapoja, joiden tarkoitus oli ohjata hallitsijan tunnereaktioita kohti haluttuja poliittisia ratkaisuja.
Se, kuinka houkuttelevaa mielistelevästä puheesta on nyt tullut Trumpia lähestyttäessä, kertoo rakenteisiin, instituutioihin ja luottamukseen perustuvan politiikan kriisistä.
Länsimaisetdemokratiat ovat luoneet vallankäytölle lailliset puitteet, ja vallan väärinkäyttöä kontrolloidaan erilaisin mekanismein esimerkiksi vallan kolmijako-opin kautta. Laaja virkakunta on tuonut politiikkaan jatkuvuutta, ja julkisuudessa on totuttu kriittiseen poliittiseen keskusteluun. Kansainvälistä yhteistyötä on rakennettu yhteisesti hyväksytyille normeille, ja markkinat ovat asettaneet rajoja talouspolitiikalle. Vaikka päättäjien omat mieltymykset ja suhdeverkostot ovat merkityksellisiä, ne eivät yleensä ole politiikan sisällön kannalta ratkaisevia.
Trumpin hallinto on osittain irtautunut näistä länsimaissa laajalti omaksutuista tavoista ja käytännöistä. Sen seurauksena Yhdysvaltojen sisä- ja ulkopolitiikassa on nyt huomattavasti totuttua enemmän tilaa ja tarvetta sille, että presidenttiin yritetään vaikuttaa psykologian keinoin.
Mielisteleväpuhe on yksi tällainen strategia. Jo esimoderniin aikaan neuvonantaja saattoi ylistyksen ja imartelun avulla ohjata hallitsijan tunteita ja tahtoa esittämällä, että hyväksyttäväksi esitetty päätös olisi poikkeuksellinen hyveellisyyden ja suuruuden osoitus.
Imartelulla on rajoitteensa. Kenelläkään ei ole monopolia ylistykseen, ja hallitsijaa voidaan eri tahoilta ohjailla moniin suuntiin. Jos hallitsija tulkitsee mielistelyn pelkäksi ylistykseksi eikä toimintaa ohjaavaksi neuvoksi, se saattaa olla tehotonta.
Vallankäyttäjän ylistäminen on historiallisesti kuulunut hierarkkiseen poliittiseen kulttuuriin, jossa suoraan ja luottamuksellisesti puhuminen on vaarallista ja poliittisten erimielisyyksien esille nostaminen vaikeaa. Tällöin myös politiikan ennustettavuus on heikkoa. Pahimmillaan imartelu ei ohjaa päätöksiä haluttuun suuntaan vaan kääntyy ylistetyn propagandaksi.
Trumpinimartelu voi nykytilanteessa olla Euroopan johtajille houkutteleva vaihtoehto, vaikka tavallaan he samalla tunnustavat heikkoutensa. Imartelu voi silti olla paras tapa ohjata Yhdysvaltojen nykyisen hallinnon politiikkaa esimerkiksi Natoa ja Ukrainaa koskevissa asioissa.
Mielistelevä puhe on syytä rajata vain tarkasti määriteltyihin tavoitteisiin, jotta se ei muodostu hallitsevaksi puhetavaksi. Mielistelyn tehokkuutta on vaikea ennakoida, eivätkä eurooppalaiset päättäjät pysty vaikuttamaan Trumpiin yhtä helposti kuin häntä ideologisestikin lähempänä olevat mielipidevaikuttajat Yhdysvalloissa.
Liittolaisten pitäisi myös tuoda esiin todelliset mielipide-erot. Viime kuukausina niitä on esiintynyt esimerkiksi tulleja, Ukrainan tukemista tai Lähi-itää koskevissa kysymyksissä. Ylistävän puheen varjossa näkemyseroja voidaan toki käsitellä vähemmän julkisesti, mutta on tärkeää tuoda mielipide-erot näkyviksi myös omien kansalaisten ja kansainvälisen yhteisön silmissä.
Mitä useammalle alueelle ylistävä puhe leviää, sitä pienemmäksi poliittinen liikkumatila jää ja sitä epämääräisemmiltä Euroopan omat poliittiset tavoitteet vaikuttavat. Pahimmillaan mielistely tulkitaan samanmielisyydeksi ja heikkoudeksi.
Kaarlo Havu on historian dosentti ja yliopistotutkija Helsingin yliopistossa.
Vieraskynien kirjoitusohjeet: www.hs.fi/vieraskyna/",news
"Liikenne- ja viestintäministeriö käynnisti kesäkuussa säädöshankkeen ajokorttilain muuttamiseksi. On syytä tarkastella uudelleen myös kevennyksiä, joita ajo-opetuksen vaatimuksiin tehtiin viimeisimmässä lakiuudistuksessa.
Tänäkin vuonna on saatu ikäviä uutisia kuolemaan johtaneista liikenne­onnettomuuksista, joissa kuljettaja on ollut nuori. Osassa onnettomuuksista autoa on ajanut alaikäinen poikkeus­luvalla.
Nuoret ovatkin edelleen yliedustettuina liikenneonnettomuustilastoissa, vaikka kymmenen viime vuoden aikana nuorten liikennekuolemien ja -loukkaantumisten määrä on laskenut.
Vaikka nuoria on väestöstä vain noin 11 prosenttia, lähes joka kolmas tieliikenteessä kuollut tai loukkaantunut on 15–24-vuotias. Nuorilla kuljettajilla kuolemanriski on jopa kolminkertainen koko väestöön verrattuna. Kesä on nuorille erityisen riskialtista aikaa liikenteessä. Nuorten turmista kolmannestapahtuu kesä–elokuun aikana.
Suomella onkin edelleen tekemistä, jotta nollavisioksi kutsuttu tavoite saavutettaisiin. Tavoite saa nimensä siitä, että vuoteen 2050 mennessä Suomen liikenteessä tapahtuvien kuolemien ja vakavien loukkaantumisten määrä halutaan painaa nollaan. Kukaan ei siis kuolisi tai loukkaantuisi vakavasti liikenneonnettomuuksissa.
Tavoite on kunnianhimoinen, kuten sen näissä asioissa pitää ollakin. Sen saavuttamista vaikeuttaa, että keinojen on oltava realistisia ja kuljettajille hyväksyttäviä. Joka tapauksessa onnettomuuksien, liikenne­kuolemien ja liikenteessä tapahtuvien vakavien loukkaantumisten selkeä väheneminenkin olisi ilon aihe, vaikka nimellistä tavoitetta ei ihan saavutettaisikaan.
Nuorten turmien vuoksi liikenne- ja viestintäministeriö aloitti viime kuussa ajokorttilain muutostyöt. Myös EU:ssa saavutettiin keväällä alustava sopu uusista ajokorttisäännöistä. Uudessa ajokortti­direktiivissä kaavaillaan esimerkiksi vähintään kahden vuoden pituista koeaikaa uusille kuljettajille.
Päätavoitteena on kuitenkin korjata ajokorttilain vuoden 2018 uudistusten ongelmia. Vaikka ajokoetta ei ole helpotettu, ministeriökin on todennut, että tehdyillä muutoksilla on ollut kielteisiä vaikutuksia liikenneturvallisuuteen.
Uudistuksessa helpotettiin ajoluvan saamista jo 17-vuotiaana. Poikkeusluvan voi saada, jos kulkeminen esimerkiksi kouluun tai harrastukseen on erityisen hankalaa ilman autoa. Varsinkin haja-asutus­alueilla niin usein on, kun julkista liikennettä on karsittu, mutta monien kohdalla sama pätee myös kaupungeissa. Helpotuksen jälkeen huomattiin, että viranomaiset myöntävät poikkeusluvan yli 90 prosentille sitä hakeneista. Käytännössä ajokortin ikäraja siis laski vuodella, vaikka niin ei ollut päätetty. Samalla useampi ikäluokka oppi, että viranomaisille satuilemisesta voi saada hyötyä.
Myös kuljettajantutkintoon vaadittavien pakollisten ajo- ja teoriatuntien määrää vähennettiin ja opetuslupaopetuksen ehtoja helpotettiin. Tavoitteena oli laskea ajokortin hintaa, mutta uudistusten seurauksena liikenteeseen tuli aiempaa nuorempia ja kokemattomampia kuljettajia.
Liikenne- ja viestintäministeri Lulu Ranne (ps) on jo sanonut, että ikäpoikkeusluvan myöntämisen edellytyksiä tarkistetaan, mikä ei välttämättä edellytä lain muuttamista. Lakiin ministeriö ehdottaa esimerkiksi 17-vuotiaiden kuljettajien ajokieltoa yöaikaan sekä alaikäisen kuljettajan ajoneuvon merkitsemistä kiellon valvomiseksi. Vanha auton perässä näkyvä 80-lätkä tekisi paluun uudessa muodossa. Ministeriö haluaa myös lisätä pakollisen riskientunnistamiskoulutuksen vaatimuksia ja lisätä koulutuksen määrää.
Ministeriön kaavailemat lakimuutokset ovat askel oikeaan suuntaan. Sääntöjä on selvästi tiukennettava.
Päättäjien toimenpiteet eivät kuitenkaan yksin riitä. Asenteitakin on saatava muuttumaan, sillä valitettavan usein onnettomuuksissa on kyse myös turhasta riskinotosta.
Oikaisu 7. heinäkuuta kello 14.00: Toisin kuin tekstissä aiemmin luki, ikäpoikkeusluvan myöntämisen edellytysten tarkistaminen saattaa edellyttää lain muuttamista. Asiasta ei ole vielä varmuutta.",news
"Perussuomalaiset sai puoliväliriihessä tahtonsa läpi, ja tuulivoimarakentamista ollaan merkittävästi vaikeuttamassa. Se on Suomen talouskasvun kannalta riskialtista.
Tuulivoima on ollut pitkään korkealla perussuomalaisen puolueen inhokkilistalla. Kun tuulivoimaa nousi vain julkisten tukiaisten varassa, vastustus oli ymmärrettävää. Mutta suoria tai edes piilotukia ei ole enää tarvittu pitkään aikaan. Tuulivoima on Suomessa ehdottomasti halvin energiamuoto rakentaa.
Silti tuulivoima on pysynyt perussuomalaisten inhokkina. Puolue on vastustanut tuulivoimaa milloin mikromuovin takia, milloin lepakkojen suojelun varjolla. Tuulivoima on puolueen mielestä ilmastovouhotusta ja vihreää kolonialismia.
Perussuomalaiset väänsi Petteri Orpon (kok) hallituksen ohjelmaan kirjauksen, jonka mukaan tuulivoimalle otetaan käyttöön etäisyyssäännöt. Kevään puoliväliriihessä asia päätettiin toteuttaa jo tämän vuoden aikana.
Rajoituksen muotoilu on kirjattu luonnokseen uudesta alueidenkäyttölaista, joka on nyt lausuntokierroksella. Luonnos toteaa, että jos tuulivoimala halutaan rakentaa muualle kuin maakuntakaavassa määritellylle tuulivoima-alueelle, sen etäisyys lähimpään asutukseen pitää olla vähintään kahdeksan kertaa voimalan kokonaiskorkeus. Se voi tarkoittaa kahden tai jopa kolmen kilometrin etäisyyttä.
Etäisyysvaatimuksesta voisi poiketa vain, jos vaikutusalueen kaikki asukkaat hyväksyvät sen. Vaatimus on poikkeuksellinen. Edes kaivoksilta ei vaadita vastaavaa.
Maakuntakaavan tuulivoima-alueita on jo määritetty osassa maakunnista. Osa valmisteilla olevista tuulivoimahankkeista osuu vähintään osittain maakunnassa määritellyn alueen ulkopuolelle ja moni kokonaan. Toisaalta tuulivoimalle määritellyistä alueista iso osa ei sovellu voimaloiden rakentamiseen lainkaan.
Tuulivoima-alan arvion mukaan sääntelyn voimaantulo kaataisi yli puolet nyt kaavoitusta odottavista hankkeista.
Lakiesityksen omissa perusteluissa todetaan jo puolentoista kilometrin etäisyyden tarkoittavan, että tuulivoiman rakentaminen loppuisi kokonaan maakuntakaavan ulkopuolella aivan pohjoisimpia maakuntia lukuun ottamatta.
Kaikkien vaikutusalueen asukkaiden hyväksynnän hankkiminen olisi käytännössä erittäin vaikeaa ja altistaisi tuulivoimayhtiöt taloudelliselle kiristykselle.
Tuulivoiman aiheuttamat maisema- ja meluhaitat on toki otettava huomioon. Niin on tehty tähänkin asti. Tuulivoimalan rakentaminen vaatii kunnalta luvan ja yleensä myös kaavan. Siinä yhteydessä meluvaikutuksista laaditaan mallinnus.
Tuulivoima ei ole itseisarvo, mutta sillä on suuri välinearvo. Suomen kasvun eväät ovat vähissä, ja kasvua toivotaan niin sanotusta vihreästä siirtymästä.
Tuuli- ja aurinkovoiman tuottama edullinen uusiutuva sähkö on kaiken vihreän siirtymän lähtökohta. Tuotetaan sitten vetyä, synteettisiä polttoaineita, vihreää terästä, alumiinia tai sähkövarastoja, tuotanto perustuu edulliseen uusiutuvaan sähköön. Ja sitä tarvitaan paljon.
Kyyninen voi varoitella, että Suomen vihreä siirtymä jää pelkkään sähköön ja kaikki arvokas tehdään jossain muualla. Tai pelätä, että kaikki sähkö kuluu datakeskuksissa.
Ensin pitää varmistaa, että meille tulee uusiutuvaa sähköä. Vasta sitten kannattaa murehtia, tuleeko jotain vielä parempaa perässä.
Tuulivoiman rakentaminen tuo jo itsessään paikallisesti vero- ja vuokratuloja, työtäkin. Tuulivoimaa rakentavat yhtiöt työllistävät koko joukon konsultteja ja suunnittelijoita, sähkömarkkinoiden asiantuntijoita sekä voimaloiden huoltajia.
Tuulivoimarakentamista ei pidä vaikeuttaa kohtuuttomilla ja heikosti perustelluilla säännöillä. Puoliväliriihen päätökseen liitettiin varaus, ettei mahdollinen etäisyysvaatimus saa estää tarvittavaa sähköntuotannon lisäystä. Siihen olisi nyt vedottava.
Vihreä siirtymä on aivan liian tärkeä asia vaarannettavaksi kymmenen prosentin kannatusta nauttivan puolueen poliittisille peleille.",news
"Voimakkaat hellejaksot aiheuttavat haittaa terveydelle ja ympäristölle. Ilmastonmuutoksen myötä ne tulevat yleistymään Suomessakin.
Ennätyskuumista kesistä näyttää tulleen Euroopassa uusi normaali.
Kesä toisensa jälkeen rikkoo lämpötilaennätyksiä. Myös viime kesä oliEuroopassa kaikkien aikojen lämpimin. Keski- ja Etelä-Eurooppaa tänä kesänä kurittaneissa helteissä poikkeuksellista onkin ollut lähinnä tavallista aikaisempi ajankohta.
Suomessa kesää on sen sijaan jouduttu viettämään sateisissa ja koleissa tunnelmissa. Euroopan hirmuhelteet eivät ole yltäneet pohjoiseen asti, vaan moni lomalainen on jäänyt ilman kaipaamaansa aurinkoa ja lämpöä. Sitä saa oikeutetusti surra.
Valitettavasti Suomen kesän viileys ei tarkoita, että ilmastonmuutos olisi peruutettu. Sää ja ilmasto ovat kaksi eri asiaa.
Paahtavan helteisiä kesiäon koettu myös Suomessa, esimerkiksi vuosina 2010, 2014, 2018 ja 2021. Tulevaisuudessa niitäon luvassa yhä useammin. Ilmastonmuutoksen myötä helleaallot yleistyvät, pidentyvät ja voimistuvat.
Maapallo on lämpenemässä teollistumista edeltävään aikaan verrattuna vähintään kahdella asteella, ja hellejaksoihin kuuluvien päivien lukumäärä on moninkertaistumassa suuressa osassa Suomea 1900-luvun loppuun verrattuna.
Voimakkaat helteet vaikuttavat haitallisesti sekä väestön terveyteen että ympäristöön.
Jo nytkorkeat lämpötilat aiheuttavatmerkittävän määrän niin lieviä kuin vakaviakin terveyshaittoja Suomessa. Tämä siitä huolimatta, että kesät ovat Pohjois-Euroopassa maailmanlaajuisesti tarkasteltuna viileitä.
Helleaallot lisäävät kuolleisuutta jo nykyisin merkittävästi. Pitkät helle­jaksot voivat aiheuttaa Suomessa satoja kuolemia. Tulevaisuudessa helteen terveyshaittoja on odotettavissa yhä enemmän.
Pitkät hellejaksot aiheuttavat myös kuivuutta, mistä seuraa monia haittoja ympäristölle. Kuivuus heikentää satoja sekä aiheuttaa vesipulaa ja maastopaloja.
Ilmastonmuutoksen vuoksi maastopalot yleistyvät myös sellaisilla alueilla, joita ei ole aiemmin määritelty riskialueiksi. Maastopalojen suhteen vuosi 2023 oliyksi vuosisadan pahimmista Euroopassa. Tuolloin Kreikassa nähtiin laajin yksittäinen palo Euroopassa sitten 1980-luvun.
Euroopassa nyt koettava poikkeuksellinen helleaalto on jälleen yksi muistutus siitä, miksi ilmastonmuutoksen torjunta on syytä ottaa vakavasti.",news
"Digitalisaatio on mullistanut korkeakoulutettujen työelämän. Myöhäiskapitalismin säikäyttämät ihmiset tuottavat outoa synteettistä henkilöstöhallintokieltä, ruutuväsymyksen esperantoa.
Kirjoittaja on Helsingin Sanomien kesäkolumnisti.
Myöhäisetsyntymä­päivä­onnittelut Linkedin-palvelulle! Micro­softin omistama verkostoitumis­alusta täytti touko­kuussa 22 vuotta.
Yli kaksi vuosikymmentä merkki­päivä­viestejä, motivoivia sitaatteja ja emojeilla höystettyjä listauksia on huomattava saavutus. Alusta on todistanut tarpeellisuutensa hektisessä digitaalisessa media­maailmassa.
Ajanpoliittiset tuntemukset tiivistyvät aina jossakin tietyssä mediassa. Poliittisissa someanalyyseissa nostetaan yleensä esiin viestipalvelu X:ssä leviävä disinformaatio, nuorten oikeistopoliitikkojen notkea Tiktok-populismi tai Youtubessa aukeava miesvaikuttajien kaninkolo. Näennäisen harmiton Linkedin kuvastaa kuitenkin osuvimmin myöhäiskapitalismin pelokkaita tunnelmia.
Missään ei näy kirkkaammin valkokaulustyöläisen jatkuva epävarmuus. Siksi hän tuottaa itsestään mielikuvaa omistautuneena ja alati kehittyvänä työntekijänä. ”Intohimoni on organisaatioviestintä”, kirjoittaa itsensä moniosaajaksi asemoiva tuttava. Toinen kuvaa omaa työpolkuaan amerikkalaiseen tyyliin: ”Olen utelias tekijä ja matkaani on määrittänyt sitoutuminen avoimiin prosesseihin.” Joku uskoo tiimityöhön ja oppiviin verkostoihin, seuraava kertoo nauttivansa erityisesti monimutkaisten järjestelmien hallinnasta.
Linkedinissä pitää osoittaa herkeämätöntä aktiivisuutta, sillä tehostukset, ulkoistamiset, uudelleenjärjestelyt ja yt-neuvottelut voivat alkaa huomenna. Näin koko palvelu täyttyy levottomasta itsebrändäämisestä ja väkinäisistä onnitteluista. Myöhäiskapitalismin säikäyttämät ihmiset tuottavat outoa synteettistä henkilöstöhallintokieltä, ruutuväsymyksen esperantoa.
Digitalisaatioon jo mullistanut korkeakoulutettujen työelämän, ja seuraavaksi iskee tekoäly. Ketkä voivat varmasti sanoa olevansa muutokselta turvassa? Eivät ainakaan tutkijat, toimittajat, virkamiehet, insinöörit, ekonomit, hallinnon ammattilaiset, yritysten keskijohto tai tuhannet muut tilapäisen keskiluokan edustajat.
Alkuvuodesta julkaistu Akavan työttömyys- ja lomautuskatsaus kertoo, että työttömien korkeakoulutettujen määrä on jo rikkonut vuoden 2015 ennätystason. Korkeakoulutettuja on yhä enemmän pitkäaikaistyöttöminä. Objektiivisia mittareita työntekijän kokemalle epävarmuudelle ei tietenkään ole. Mediassa toistuu tarina, jossa korkeakoulutettu työntekijä, usein jonkin alan tohtori, on hakenut satoja työpaikkoja saamatta yhtäkään vastausta.
Kauas ovat jääneet ajat, jolloin koulutus ja siisti toimistotyö toivat elämään turvaa. Tuotannolliset murrokset ja työpaikkojen uudelleenjakautuminen, myöhäiskapitalismin luova tuho, saavat myös valkokaulustyöläiset ja keskiluokan pelkäämään asemansa ja elämäntapansa puolesta.
Poliittisena tunteena pelko luo otolliset olosuhteet populismin ja autoritaarisuuden nousulle.Donald Trumpinmenestystä Yhdysvaltojen vuoden 2016 presidentinvaaleissa on selitetty loputtomiin perinteisen teollisuuden rakennemuutoksen aiheuttamilla tunnelmilla. Nyt muutoksen koura on yhä nopeampi ja sen ulottuvuus suurempi.
Maltillisetpoliittiset liikkeet eivät pysty puuttumaan modernin elämän ja teknologian muutosvauhtiin. Ei siihen pysty autoritaarinen populismikaan, mutta se voi tarjota ilmaisukanavan poliittisille tunteille: pettymykselle, kaunalle, vihalle ja nostalgialle. Autoritaarinen populismi ei nojaa hyötylaskelmiin tai edes maalaisjärkeen. Se toimii tunteiden – erityisesti pelkojen ja epävarmuuksien – kautta.
Tässä huolessa ei ole mitään uutta. Samaa varoittelua ovat harrastaneet niinkin erilaiset ajattelijat kuin vasemmistolainen filosofiTheodor Adornoja konservatiivinen strategiEdward Luttwak. Heidänkin analyysinsa Linkedin-päivityksistä olisi suoraviivainen: keskiluokan pelot ovat nousemassa poliittisesti arvaamattomalle tasolle.
Kirjoittaja on tutkimusprofessori Ulkopoliittisessa instituutissa.",news
"Itävalta kaipailee jo venäläistä kaasua. Verikaasulla tehdyt Made in Austria -tuotteet eivät olisi moraalisesti kilpailukykyisiä.
Ei. Euroopan unionin ei tule valmistautua käymään taas kauppaa venäläisestä kaasusta. EU:n tulee toimia päinvastoin. Euroopan tulee katkoa entistä tarkemmin ja lopullisesti ne energiakaupasta syntyneet siteet, joita lännellä on ollut Venäjän kanssa.
Ei on sanottava Venäjälle, Unkarille ja Slovakialle – ja entistä kovemmin myös Itävallalle. Lännen leiristä lipsuvasta Itävallastakuuluujo ääniä, joiden mukaan Euroopan pitäisi miettiä, miten vanhoihin hyviin kaasukaupan aikoihin palailtaisiin.
Saksan ylin poliittinen johtajuus terästäytyi, kun maa pääsi tuhnusta liittokanslerista Olaf Scholzista. Mutta demareiden leirissä ja teollisuuden piirissä jo kuiskutellaan, että venäläinen kaasu taas kelpaisi ja turhahan sitä on pitää rikkinäisiä kaasuputkia Itämeren pohjassa.
Venäjä teurastaa siviilejä Ukrainassa. Iskut tuhoavat kouluja, sairaaloita ja asuintaloja. Venäläiset droonit metsästävät Ukrainan kadulta tapettavia. Tällaisen Venäjän kanssa ei käydä kauppaa. Olisi hyväuskoista olettaa, että terroristivaltio lopettaisi terrorisminsa, jos sitä kaasukaupalla houkuttelisi. Venäjä lopettaa vasta, kun on pakko. Venäjään voi vaikuttaa vain voimalla, ei kaupallisilla eduilla tai niitä lupailemalla. Tämä keino tuli jo kokeiltua.
Venäjää EU:ssa myötäilevä blokki hakee kaiken lisäksi taloudellisia etuja, joita ei tarvita. Eurooppa irtoaa fossiilisesta energiasta, ja irtoaminen on sekä eurooppalaisten että ilmaston etu. Venäläisellä verikaasulla tehdyt ”Made in Austria” -tuotteet eivät ole enää moraalisesti kilpailukykyisiä.
Euroopan keskuspankin pääjohtaja Christine LagardekuvailiFinancial Timesiin kirjoittamassaan artikkelissa, että nyt on Euroopan ja euron hetki – ja se pitää osata käyttää.
Lagarde antoi tekstissään ohjeen siitä, mitä oikeasti pitäisi nyt valmistella: päätöksentekojärjestelmän uudistamista niin, että Moskovaa nöyristelevät eivät voisi enää estää yhteistä etua ajavia päätöksiä. Pitäisi valmistella esimerkiksi sellaisia ratkaisuja, joilla Eurooppa katkoo entistä tarkemmin ja lopullisesti ne energiakaupasta syntyneet siteet, joita lännellä on ollut Venäjän kanssa.",news
"Palstalle kootaan kiinnostavia näkemyksiä muusta mediasta.
Savon Sanomatkäsittelee ensi kuussa voimaan tulevaa muutosta, joka palauttaa opiskelijat yleisestä asumistuesta opintotuen asumislisän piiriin.
”Jo tulevana elokuuna moni jää kokonaan vaille tukea, kun asumislisää maksetaan vain opiskelukuukausilta. Akateeminen lukuvuosi yltää tavallisesti syyskuusta toukokuuhun, mutta uudistus kannustaa suorittamaan opintopisteitä kesälläkin. Toisaalta tuen leikkaus, tulorajan nousu ja lainapainotteisuuden kasvu kannustavat työntekoon opintojen ohessa, mikä hidastaa valmistumista. Korkeampi kynnys ottaa vastaan kesätöitä voi niin ikään hankaloittaa toivottua työurien pidentymistä alkupäästä.”
”Asumisen tuen rukkaus merkitsee pitkälti paluuta vuotta 2017 edeltäneeseen aikaan. Tuolloin opintotuen asumislisä poistettiin valtaosalta ja korkeakouluopiskelijat siirrettiin yleiselle asumistuelle.”
”Syksyn muutos kannustaa sekä kimppakämppien että halvempien asuntojen etsintään. Yliopisto- ja korkeakoulukaupungeissa yksiöiden kysyntä vaimenee ja yhteisasumiseen soveltuvien kaksioiden, kolmioiden ja perheasuntojen suosio kasvaa.”
”Kimppa-asuminen voi parhaimmillaan lisätä opiskeluaikaan yhteisöllisyyttä ja vähentää yksinäisyyttä. Yhteisasuminen toimii kuitenkin vain siinä tapauksessa, että ihmisillä on yhteinen käsitys vastuista ja asumisrauhasta. Moni sekä voi paremmin että opiskelee tehokkaammin asuessaan yksin.”
”Tukimallien äkkikäännökset ovat huonoa politiikkaa lisätessään epävarmuutta sekä opiskelijoiden elämään että asuntomarkkinoille, jotka eivät kaipaisi enää yhtään lisähidastetta taantumasta nousemiseen.”
Kalevaon huolissaan varusmiesten toimeentulosta.
”Varusmiespalvelus on aina nuoren ihmisen uhraus oman maan turvallisuuden hyväksi. – – Uhraukseen kokoon nähden varusmiesten saama rahallinen korvaus on nyt surkean pieni. Ensimmäisen kuuden kuukauden aikana päiväraha on reilut kuusi euroa. Kahdeksan kuukauden jälkeen edetään palkkiohuippuun, reiluun 14 euroon.”
”Tuntuu kuin valmiutta isänmaan puolustamiseen käytettäisiin hyväksi. Monelle ruotuväkeen lähtö on kuitenkin raskas taloudellinen uhraus.”
”Helsingin Sanomien toimittajan Heikki Aittokosken tuore esitys päivärahojen korotuksesta viisinkertaiseksi nykyisestä on railakas mutta perusteltu. Suomen puolustusmenoja tuo korotus nostaisi pari prosenttia. Korotus myös solahtaisi nätisti Naton vaatimien 3,5 prosentin kovien puolustusmenojen sisään. Se ohjautuisi todennäköisesti pitkälle kotimaista kulutusta vauhdittamaan.”",news
"Junaliikenne meni viikonloppuna pahasti sekaisin, kun ajolangat putosivat pääradalla kulkeneen junan päälle. Sarja onnettomia sattumia muutti vaurion kaaokseksi. Tapahtumista on paljon opittavaa.
Suomessa koettiin viikonloppuna poikkeuksellinen liikennekaaos, kun sähköjunien ajolangat putosivat lauantai-iltana pohjoiseen matkanneen Intercity-junan päälle Hyvinkään Palopurossa.
Vaurion vuoksi pääradan liikenne oli poikki lopulta 16 tuntia. Yli 10 000 matkustajan suunnitelmat menivät uusiksi. Osa joutui yöpymään junissa, osa asemilla, osan oli pakko hankkia vaihtoehtoisia kyytejä tai majapaikkoja. Junaliikenteen palauttaminen normaaliksi vei aikaa vielä vaurioiden korjaamisen jälkeenkin.
Kaaoksen laajuuteen oli useita syitä. Mukana oli myös huonoa onnea.
Vaurio itsessään tapahtui kaksiraiteisella rataosuudella ja oli niin vakava, että molemmat raiteet vahingoittuivat. Niinpä liikenne seisoi molempiin suuntiin. Ensimmäiset korjausarviot osoittautuivat liian optimistisiksi, minkä lisäksi korjaustyön aikana syntyi uusi vaurio, joka hidasti töitä. Alueella ukkosti, minkä vuoksi sähkötyöt piti yhdessä vaiheessa keskeyttää.
Suurin ongelma oli kuitenkin se, ettei liikennettä voitu kierrättää vahinkopaikan ohi muita reittejä, sillä kaikkialla oli suunniteltuja ratatöitä. Rantaradalla on Helsingin ja Karjaan välillä viiden viikon liikennekatko Espoon kaupunkirata -hankkeen töiden vuoksi, idässä Lahden ja Kouvolan välillä oli siltatyömaa, ja Riihimäen ja Lahden välillä oli aiemmin sovittuja ratatöitä. Kaikki teoreettisetkin kiertoreitit olivat siis tukossa.
Kaaos kasvoi siis niin suureksi, että siitä kuivin jaloin selviytyminen muuttui käytännössä mahdottomaksi. Kesäkuun viimeisenä lauantai-iltana ja -yönä on mahdotonta hankkia äkisti riittävää määrää linja-autoja siirtämään matkustajia. Yhtä vaikeaa on lisätä asiakaspalvelijoiden määrää niin, etteivät palvelunumerot käytännössä tukkeutuisi.
Jumiin jääneet matkustajat olivat ymmärrettävästi ärtyneitä VR:lle, jolta he olivat ostaneet matkalippunsa. Junissa tilanne saattoi olla hyvinkin ikävä. Ainakin osassa niistä vessat ja ilmastointi olivat epäkunnossa eikä ovia saanut auki. Joillakin asemilla vartijat hätistivät ensin ihmisiä ulos. Lapsille ja vanhuksille epäselvä tilanne saattoi olla hyvinkin pelottava.
VR ei kuitenkaan ollut tapauksen ainoa toimija. VR ajaa junia, mutta radat kuuluvat Väylävirastolle ja junien liikkumisesta päättää valtion omistama liikenneohjausyhtiö Fintraffic. Niinpä VR oli vahingon jälkeen Fintrafficin tietojen ja aikatauluarvioiden varassa. Tällaisissa tapauksissa ne ovat väistämättä epämääräisiä. Toimijoiden määrä vaikutti tiedotukseen myös käytännössä. Esimerkiksi asemien näytöt ja kaiuttimet kuuluvat Fintrafficille.
Tämän toteaminen ei tarkoita, etteikö myös VR:n tiedottamisessa olisi korjattavaa. Viikonloppu osoitti, että asian olisi voinut hoitaa paremmin.
Rautatiet ovat Suomen huoltovarmuudelle tärkeitä. Sitä korosti maanantaina myös liikenne- ja viestintäministeri Lulu Ranne (ps),jonka mukaanSuomi voi laskea ratojen rakennus- ja parannuskuluja Naton sopimiin puolustusmenoihin. Samasta syystä EU on määritellyt niin sanotun Rail Nordican kriittisimmäksi sotilaallisen liikkuvuuden hankkeeksi. Se yhdistäisi eurooppalaisella raideleveydellä Suomen Norjan Narvikiin ja Pohjois-Atlantille.
Huoltovarmuuteen kuuluu myös, että yksittäisen vaurion aiheuttamia vahinkoja pystytään rajaamaan. Hyvinkäällä viikonloppuna tapahtuneen ajolankavahingon ei olisi pitänyt halvaannuttaa lähes kaikkea junaliikennettä.
Tapaus oli poikkeuksellinen, ja kaaosta pahensi pitkä ketju onnettomia sattumia. Silti on tärkeää muistaa, että iso joukko samanaikaisia remontteja ei ollut sattuma vaan ihmisten päätös. Ministeriön, Väyläviraston, Fintrafficin ja VR:n on syytä käydä tapaus tarkasti läpi. Tavoissa ja käytännöissä on selvästi muutettavaa.",news
"Suomen Pankin pääjohtaja Olli Rehn voisi sopia EKP:n apulaispääjohtajaksi
Euroopan keskuspankki EKP uusi muutama vuosi sitten rahapolitiikkansa strategiaa, ja kohta uusitaan EKP:n johto. Parin lähivuoden aikana EKP:n ylimmässä johdossa vaihtuvat pääjohtaja, apulaispääjohtaja ja pääekonomisti. Kun ottaa huomioon keskuspankin nykyisen roolin reaalitalouden paimenena, tarjolla on kolme erittäin merkittävää tehtävää.
Koronaviruspandemian aikaan EKP viritti tavoitteensa uusiksi. Vanha tavoite oli muotoiltu siten, että inflaation pitäisi olla noin kaksi prosenttia tai hieman alle. Uuden tavoitteen mukaan riittää, jos inflaatio on noin kaksi prosenttia – hieman yli tai hieman ali – keskipitkällä aikavälillä. Tämä joustavuus takasi, että keskuspankki saattoi toimia joustavammin esimerkiksi Venäjän hyökättyä Ukrainaan. Jos vanhaa strategiaa olisi noudatettu kirjaimellisesti, korkoja olisi pitänyt nostaa nopeasti. Uusi strategia salli sen, että EKP jatkoi pitempään elvyttävällä korkotasolla.
Muutos kuvaa muutenkin keskuspankin roolin modernisoitumista. EKP on lähestynyt vuosi vuodelta asemaa, joka esimerkiksi Yhdysvaltojen keskuspankilla on. EKP paikkaa kansallisten talouspolitiikkojen puutteita, seuraa työllisyyskehitystä sekä ennakoi kuluttajien ja yritysten tarpeita. Vanha asemointi olisi linnoittanut EKP:n seuraamaan inflaatioprosenttia Frankfurtin tornitaloon.
Nykyisen pääjohtajan, ranskalaisen Christine Lagarden toimikausi päättyy lokakuussa 2027. Apulaispääjohtajan, espanjalaisen Luis de Guindosin kausi loppuu ensi vuoden toukokuussa. Irlantilainen pääekonomisti Philip Lane jättää tehtävänsä vuotta myöhemmin.
Apulaispääjohtajan tehtäviä hoitivat ennen de Guindosia Portugalin ja Kreikan keskuspankin pääjohtajat. Uutta pääjohtajaa haetaan todennäköisesti suurista euromaista, apulaispääjohtajaa ehkä pienemmistä. Suomen Pankin pääjohtaja Olli Rehn voisi kokemuksensa, lähtömaansa ja rahapoliittisten näkemystensä vuoksi sopia tehtävään.",news
"Suomen puolustusmenoissa ei oteta huomioon asevelvollisuuden todellisia kustannuksia. Niin pitäisi kuitenkin tehdä.
Nato päätti kesäkuussa, että järjestön jäsenmaiden on käytettävä puolustusmenoihinsa vähintään viisi prosenttia suhteessa bruttokansantuotteeseen. Tästä 3,5 prosenttia pitää käyttää perinteiseen kovaan maanpuolustukseen, puolitoista prosenttia on varattu epämääräisemmin muihin turvallisuutta tukeviin menoihin.
Nato-maat ovat järjestäneet puolustuksensa hyvin erilaisilla tavoilla. Siksi ne tulevat määrittelemään myös puolustusmenonsa vaihtelevasti. Tämä koskee erityisesti 1,5 prosentin osuutta.
Suomi poikkeaa verrokkimaista, koska puolustuksemme perustuu miesten asevelvollisuuteen. Suomessa ei kuitenkaan ole otettu huomioon kaikkia asevelvollisuuden aiheuttamia kustannuksia, joten puolustusmenomme on ilmoitettu aina käytännössä alakanttiin. Se ei ole Suomen edun mukaista nyt, kun Nato on päättänyt lisätä puolustusmenoja.
Elinkeinoelämän tutkimuslaitoksen (Etla) neljän vuoden takaisessatutkimuksessamuistutettiin, että asepalvelukseen käytetyn ajan arvo ei näy julkisen sektorin budjettimenoissa täysimääräisenä. Asevelvollisille ei makseta yleistä palkkatasoa vastaavaa korvausta.
Etlan tutkijoiden arvio oli tuolloin, että asevelvollisuuden kustannukset suhteessa bruttokansantuotteeseen olivat 0,4 prosenttia eli noin 880 miljoonaa euroa vuodessa. Täysin luotettavaa ja täsmällistä arviota ei voida tehdä, mutta suuruusluokka on huomattava. Se ei ole mielikuvitusluku, kuten jotkut ovat ymmärtämättömyyttään tai tarkoitushakuisesti väittäneet.
Vaihtoehtoiskustannus on taloustieteessä yleisesti käytetty käsite. Tässä tapauksessa se tarkoittaa arvoa, jonka asevelvolliset menettävät, koska joutuvat käyttämään aikaansa asepalvelukseen sen sijaan, että olisivat töissä tai opiskelisivat.
Asevelvollisuuden vaihtoehtoiskustannus pitäisi laskea puolustuksen budjettimenojen päälle varsinkin silloin, kun verrataan puolustusmenoja eri maiden välillä. Pelkkiin budjettimenoihin perustuva vertailu aliarvioi puolustusmenoja niissä maissa, joiden maanpuolustus perustuu asevelvollisuuteen eikä ammattiarmeijaan.
Natossa Suomen kannattaisi nyt lähteä ajamaan asevelvollisuuden todellisten kustannusten tunnustamista.Vaikuttaasiltä, että valtiovarainministeriössä ymmärretään paremmin asevelvollisuuden todelliset kustannukset kuin puolustusministeriössä.",news
"Yhdysvaltojen iskut Iraniin ja iskujen seuraukset Lähi-idässä vaikuttavat Yhdysvaltojen kykyyn ja halukkuuteen osallistua Euroopan puolustukseen ja Ukrainan tukemiseen.
Yhdysvaltojen presidentti Donald Trump ei ole erityisen tunnettu siitä, että hän puntaroisi eri vaihtoehtoja perinpohjaisesti. Trump ehti kuitenkin esiintyä muutaman päivän ajan epätyypillisen harkitsevaisesti. Samalla Trump antoi koko muun maailman odottaa, mitä hän tekisi Iranin suhteen.
Sikäli Trump toimi itselleen uskollisesti, että hän asettui koko draaman keskipisteeksi.
Trump antoi vaikutelman, että vaikka Israelin pääministerillä Benjamin Netanjahulla oli kiire iskeä Iranin ydinlaitoksiin, Trumpilla ei ollut. Trump käynnisti eräänlaisen harkinta-ajan painostaakseen myös Irania vielä viime hetken myönnytyksiin ydinohjelmansa alasajosta. Lopulta Iran ei saanut Trumpilta lisäaikaa oivaltaa, että Trump yleensä saa, mitä haluaa.
Päättäessään iskuista Iranin ydinlaitoksiin Trump teki tähänastisen uransa tärkeimmän ulko- ja turvallisuuspoliittisen päätöksen. Päätös oli todennäköisesti vaikea. Trump joutui tasapainoilemaan Iranin ydinaseohjelman lopettamisen ja pitkäkestoisen sodan välttämisen välillä.
Netanjahu teki historiaa siinä missä Trumpkin. Netanjahu sai tavalla tai toisella taivuteltua sotaan sekaantumiseen alkujaan haluttomasti suhtautuneen Trumpin omaan tahtoonsa.
Kun Yhdysvallat iski Iranin uraaninrikastamoihin, seurauksena ei ole konfliktin loppu vaan todennäköisesti uuden ja laajemman konfliktin alku.
Yhdysvallat on väistämättä mukana sodassa, joka voi imaista pyörteeseensä koko Lähi-idän. Iranin johto yrittää kostaa ja mahdollisesti iskeä amerikkalaisten tukikohtiin. Jos Iranin hallinto romahtaa, myös sillä on odottamattomia seurauksia Yhdysvalloille ja Israelille.
Trumpin päätöksellä on myös sisäpoliittisia seurauksia. Trump ei voi olla samaan aikaan sekä sotapäällikkö että rauhanrakentaja. Hän valitsi sodan.
Monet viime päivinä Yhdysvaltain suunnitelmista raportoidut tiedot ja väitteet osoittautunevat vielä vääriksi ja hybridivaikuttamiseksi. Se on kuitenkin selvää, että Yhdysvaltojen ulko- ja turvallisuuspolitiikka on Trumpin johdolla ristiriitaista.
Trumpin päätöksen seuraukset vyöryvät Eurooppaan, Venäjän ja Kiinan reagoitavaksi, Lähi-idän maiden arvioitavaksi.
Ukrainalle tilanne on ristiriitainen. Ensin Israelin ja Iranin ohjusiskut veivät huomiota Ukrainan sodasta. Toisaalta Israelin iskut Iranin ohjustuotantoon vähentävät Iranin kykyä tukea Venäjää. Kun öljyn hinta nousee, Venäjän sotakassa vahvistuu. Vladimir Putin joutuu arvioimaan uusiksi Trumpin halun käyttää Yhdysvaltain sotakonetta.
Natolle ja sen jäsenmaille Israelin iskut Iraniin ovat tarjonneet mahdollisuuksia saada tietoa Iranin ohjuspuolustusjärjestelmistä, jotka ovat samankaltaisia kuin Venäjällä. Israel kykeni yllättävän helposti eliminoimaan järjestelmät.
Kun Nato-maiden johtajat keskiviikkona kokoontuvat Haagiin huippukokoukseen, Lähi-itä dominoi kokousta, jolle Euroopan Nato-maat eivät olisi oikeastaan halunneen yhtään mitään aihetta.
Kokouksen tarkoituksena on saada virallistettua Nato-maiden tavoite nostaa puolustusmenot viiteen prosenttiin suhteessa bruttokansantuotteeseen ilman, että Trump toisi pöytään mitään uutta riidanaihetta.
Toive ei toteudu, kun maailma seuraa suorana lähetyksenä Trumpin show'ta. Tosin Lähi-idän tilanteesta Trump saa halutessaan syyn pysyä Valkoisessa talossa. Naton uskottavuutta kuitenkin nakertaa, jos sen tärkeimmän jäsenmaan johtaja ei tule paikalle.
Lähi-idän tilanne vaikuttaa siihen, miten Nato-maat jakavat niin poliittisia kuin sotilaallisia resurssejaan eri kriisien välillä. Nyt on entistäkin konkreettisempaa, ettei Yhdysvallat halua ja pysty osallistumaan entisellä tavalla Euroopan puolustukseen ja Ukrainan tukemiseen.",news
"Moni asia, josta joutuu maailmalla maksamaan pitkän pennin, on Suomessa kaikkien saatavilla. Ylellisyyttä ei kannata mitata rahalla tai materialla.
Kirjoittaja on HS:n pääkirjoitustoimittaja.
Viimejoulun ajan ilahduttavin Instagram-julkaisu näytti jalka­palloilijaCristiano Ronaldonleipomassa pipar­kakkuja lastensa kanssa.
Urheilulla kaiketi jo miljardeja euroja ansainnut tähti myös saunoi ja esitteli vaikuttavaa lihaksistoaan avannon äärellä otetuissa kuvissa. Perhe vietti joulun Levin maisemissa.
Kun varaa on ihan kaikkeen, tämän hän valitsi.
Samaanilmiöön törmään amerikkalaisten melko vaurasta elämää viettävien tuttujeni somejulkaisuissa. Tavaran ja ihmisten paljouteen hukkuvassa maailmassa arvostetuinta näyttäisi olevan luonnossa vaeltaminen, pyöräily, väljyys, käsillä tekeminen, yksinkertaiset aistimukset.
Monille suomalaisille ne kaikki ovat osa jokapäiväistä arkea ja lopuillekin melko nopeasti ja edullisesti ulottuvilla.
Huvila meren tai järven rannalla on melkein kaikkialla maailmassa sen luokan ylellisyyttä, ettei siihen ole varaa kuin äärimmäisen harvoilla. Suomessa on noin puoli miljoonaa mökkiä eli yksi yhtätoista asukasta kohti. Valtaosa niistä on jonkin veden rannalla.
Useimmat mökit eivät sinänsä ehkä ole kovin ylellisiä, mutta niiden sijainti rannalla on. Perinteisesti mökeillä vietetäänkin aikaa ulkona, luonnossa, veden äärellä puuhastellen tai metsässä samoillen.
Marjojen ja sienten keräily tyydyttää jotain alkukantaista meissä olevaa. Mutta harvassa paikassa maailmalla se on mahdollista kaikille, toistenkin omistamilla mailla.
Entäpä veneily? Veneen pitäminen on maailmalla yleensä kallista ylellisyyttä. Täällä jopa Helsingin ja Espoon rannat ovat täynnä melko kohtuuhintaisia venepaikkoja isommillekin veneille.
Ja veneellä voi rantautua kaikkien käytössä oleville saarille, joissa parhaimmillaan saa olla omissa oloissaan. Se on ainutlaatuista.
Ylellisyyttäon myös turvallisuus. ToimittajaMolly Younghämmästeli taannoinThe New York Timesissa, miten äiti jätti vauvansa Oodi-kirjaston kahvilan pöytään sosetta syömään ja meni valikoimaan lastenkirjoja. Helsingissä ei tarvitse pelätä lapsen tulemista siepatuksi.
On rahallisestikin valtavan arvokasta, että alakouluikäiset lapset voivat liikkua itsenäisesti eikä heitä saattelemassa tarvitse olla palkattuja hoitajia tai kotivanhempia.
Osaa harmittaa, ettei ympärillä ole riittävästi urbaania sykettä vaan kaupungissakin on tyhjää tilaa ja hiljaisuutta. Sykettä on kuitenkin helpompi järjestää kuin väljyyttä ja turvallisuutta, jos niistä olisi pulaa.
Sama koskee lämpöä. Juhannuksena oli ehkä vähän turhan viileää ja kosteaa. Siitä selviää pukemalla vaatetta ja panemalla tulen takkaan. Keski-Euroopan kaupungeissa lämpötilat ovat kivunneet jo kesäkuussa yli 30 asteen. Ja todelliset helteet ovat vasta tulossa.
Kuumuus rajoittaa arkielämää paljon enemmän kuin viileys, josta on tulossa länsimaissakin ylellisyyttä.
Eikäpidä unohtaa saunaa, niin kliseistä kuin se onkin. Vuonna 2020 tehdyntutkimuksenmukaan lähes 60 prosenttia suomalaisista saunoo vähintään kerran viikossa. Useimmat omassa saunassa.
Suomalaisissa kodeissa on vähemmän kylpyhuoneita kuin monissa muissa maissa, mutta sauna on melkein joka talossa ja taloyhtiössä. Se on ehdottomasti ylellisyyttä.
Saunominen on antautumista puhtaalle aistinautinnolle, ja siihen monella suomalaisella riittää aikaa keskellä arkeakin. Parhaimmillaan kokemus on tietysti kesäisen veden äärellä. Kihelmöivä, höyryävä kuumuus, uimaveden viileys, kesäyön valo, sileä veden pinta.
Ylellisyyttä vailla vertaa.
Korrektiselitys suomalaisten menestykselle kansainvälisissä onnellisuusmittauksissa on viime vuosina ollut se, että suomalaiset ovat pikemminkin tyytyväisiä, tyytyväisiä vähään. Mutta onko se oikea selitys?
Onko totuus kuitenkin, että Suomessa melko vähällä voi saada monin tavoin ylellisen elämän?
Se on totta ainakin, kun ylellisyyttä – tai onnellisuutta – ei mitata rahalla eikä materian määrällä.",news
"Oikeassa elämässä halutaan näyttää samalta kuin filtteröidyissä kuvissa. Ilmiö näkyy kauneuskirurgien vastaanotoilla.
Kirjoittaja on HS:n toimittaja.
Epärealistisetkauneusi­hanteet valuvat internetistä todellisuuteen ikävin seurauksin. Sosiaalinen media voi saada selaajansa tahtomattaankin vertaamaan itseään näytöllä viuhuvaan kaunisteltuun kuva­tulvaan.
Tämä elämän toinen ulottuvuus, johon nyky­ihmiset uppoutuvat jopa tunneiksi päivittäin, koostuu suurelta osin tarkkaan valikoiduista parhaista paloista.Valtaosa sosiaalisessa mediassa julkaistuista kuvista on jollain tapaa muokattuja.
Sosiaalisen median käyttäjät vertaavat siis itseään johonkin, mikä ei ole todellista. Usein vertailun kohde on kuva itsestä.
Selfie-kulttuuriin perehtynyt brittitutkijaRosalind Gillarvioi tuoreessa raportissaan, että jopa 90 prosenttia nuorista naisista muokkaa selfieitään ennen julkaisua.
Kunavaa Instagramin, Snapchatin tai Tiktokin sisällä kameran, ruudun alareunaan ilmestyy automaattisesti pitkä liuta erilaisiafilttereitä. Näillä kuvanmuokkaustyökaluilla voi helposti esimerkiksi silottaa ihoa, suurentaa silmiä tai kaventaa kasvoja.
Britannian psykologien järjestön julkaisemaartikkelikertoo, kuinka selfieiden ottaminen ja niiden muokkaaminen on yhteydessä kehotyytymättömyyteen. Kun ihminen näkee itsensä muokattuna, hän vertaa ulkonäköään tähän digitaalisesti paranneltuun peilikuvaan, joka miellyttää usein enemmän kuin todellisuus.
Selfieiden muokkaaminen ei siis vain muuta ulkonäköä kuvissa – se muuttaa käsitystä itsestä.
Omienkasvojen parantelu on synnyttänyt ilmiön, jota kutsutaan nimelläSnapchat dysmorphia: ihmiset haluavat näyttää samalta kuin filtteröidyissä kuvissaan. Kauneuskirurgit ovat havainneet tämän vastaanotoillaan, kun mallikuvina esitetään omia muokattuja selfieitä. Toive on näyttää filtteröidyltä myös todellisuudessa.
Tutkimustuloksetosoittavat yhteyden sosiaalisen median käytön ja esteettisen kirurgian kysynnän välillä. Selailin itsekin hinnastoja ja olin varaamassa aikoja, kun vielä pari vuotta sitten käytin jopa tunteja päivistäni Instagramin ja Tiktokin selailuun. Ikävät ajatukset päästivät otteestaan vasta, kun vähensin somen käyttöä rajusti.
Vuoden 2022kyselyssäyli puolet 10–17-vuotiaista suomalaisista tytöistä kertoi harkinneensa ulkonäkönsä muuttamista somekuvaston vuoksi.
Oman käytöksen säätelyllä on suuri merkitys, mutta on aika vaatia myös sosiaalisen median alustoilta vastuunkantoa.",news
"Helsinki lupaa lisätä vehreyttä julkisissa ulkotiloissa ja rakentaa puistoja myös uusille alueille. Tämä on tarpeen, koska kasvillisuuden hyödyt ovat kiistattomat.
Kirjoittaja on HS:n toimittaja.
Oletkokoskaan kuullut 3–30–300-periaatteesta?
Sen mukaan jokaisen pitäisi nähdä vähintään kolme isoa puuta kotinsa ikkunoista, asuinalueen latvus­peittävyyden tulisi olla vähintään 30 prosenttia ja kotoa saisi olla matkaa lähimmälle viher­alueelle enintään 300 metriä.
Latvus­peittävyydellä tarkoitetaan puuston peittämää prosentuaalista osuutta tietyn alueen pinta-alasta.
Jonkinlaista osviittaa 3–30–300-periaatteen toteutumisesta antaa Aalto-yliopiston tutkijoiden julkaisema pääkaupunkiseudunlatvuspeittokartasto. Siitä selviää, että esimerkiksi Helsingissä puut peittävät keskimäärin 33 prosenttia kaupungin pinta-alasta.
Puuston määrässä on kuitenkin isoja eroja, kun latvuspeittokartaston avulla tarkastelee kaupungin­osien eroja. Esimerkiksi Sörnäisissä ja Kaartinkaupungissa latvuspeitto jää alle neljään prosenttiin.
Viime vuonna julkaistuntutkimuksenmukaan kasvillisuuden määrä Helsingin tonteilla on vähentynyt 15 prosenttiyksikköä 1970-luvulta 2010-luvun alkuun. Uusilla asuin­alueilla on vähemmän kasvillisuutta kuin vanhoilla. Tämä selittyy muun muassa tiiviillä rakentamisella.
Kehitys on huolestuttavaa.
Puustonmäärällä kaupungeissa on merkitystä, koska puut ovat monin tavoin hyödyllisiä ilmastolle ja asukkaiden hyvinvoinnille.
Puut toimivat hiilinieluina, viilentävät lämpötiloja ja hillitsevät kaupunkitulvia. Puusto tukee myös kaupunkilaisten fyysistä, henkistä ja sosiaalista hyvinvointia sekä terveyttä.
Viheralueiden ja luonnon merkitys korostuu myös Helsingin kaupungin teettämien asukaskyselyiden vastauksissa. Lähiluonnon vähenemisestä on huolissaan kolme neljästä helsinkiläisestä, kertoo tuoreinHelsinki-barometri.
Viitteitänykyistä vehreämmästä tulevaisuudesta on onneksi olemassa. Kasvillisuuden merkitys tunnustetaan Helsinginuudessa kaupunkistrategiassa, josta päästiin sopuun kesäkuun lopulla.
Strategiassa luvataan lisätä vehreyttä ja viherpintaa katujen varsille, aukioille ja muihin julkisiin ulkotiloihin. Puistojen ja puistikoiden rakentaminen luvataan varmistaa myös uusilla alueilla. Strategiassa taataan lisäksi jokaiselle helsinkiläiselle sujuva pääsy lähiluonnon äärelle.
Terveempi ja viihtyisämpi kaupunki varmistetaan, kun kasvillisuus otetaan huomioon kaikessa päätöksenteossa ja kaupunki­suunnittelussa.",news
"Transfobia verhotaan usein urheilun pelastamiseksi. Urheilua käytetään disinformaation ja perättömien uhkakuvien levittämiseen.
Kirjoitus on vierailevien asiantuntijoiden näkemys.
Ihmisoikeuksiaja demokratiaa vastaan kohdistuu vakavia uhkia ympäri maailmaa. Tämä vihamielisyys on osa laajempaa yhteiskunnallista liikehdintää, jonka yhtenä tavoitteena on systemaattisesti murentaa esimerkiksi seksuaali- ja sukupuolivähemmistöjen oikeuksia.
Niin sanottu antigender-liike käyttää urheilua transihmisten oikeuksien polkemiseen. Syrjintää ruokitaan disinformaatiolla ja transihmisiä demonisoivilla perättömillä uhkakuvilla.
Asia on saanut kohtuuttomat mittasuhteet, sillä transihmisten osuus kaikista huippu-urheilijoista on marginaalinen. Esimerkiksi Englannin jalkapalloliitto FA on ilmoittanut sulkevansa transnaiset ulos naisten sarjoista, vaikka liiton omien tietojen mukaan naisten ammattilaissarjoissa ei pelaa yhtään transnaista ja liiton miljoonista jäsenistä vain 20 on transnaisia.
Transfobiaverhotaan usein naisten urheilun pelastamiseksi. Jos tämä olisi toiminnan todellinen motiivi, transnaisten kilpailuista ulossulkemista vaativien luulisi vaativan yhtä äänekkäästi esimerkiksi lisää resursseja naisten urheiluun tai toimia seksuaalisen häirinnän kitkemiseksi.
Transvastainen liike on saanut tuekseen autoritäärisiä valtioita sekä useita vaikutusvaltaisia toimijoita. Yhdysvaltojen presidenttiDonald Trumpon yksi heistä. Yhdysvalloissa joidenkin lajien transurheilijat ovat joutuneet massiivisen häirinnän ja vihapuheen kohteeksi, ja Yhdysvallat on liittovaltion tasolla kieltämässä transnaisten osallistumisen naisten sarjoihin. Pennsylvanian yliopiston saama liittovaltion rahoitus jäädytettiin, koska yliopisto salli transurheilijoiden osallistumisen kilpailuihin. Tällaiset rakenteelliset toimet lisäävät tutkitusti sukupuolivähemmistöihin kohdistuvaa väkivaltaa tai sen uhkaa.
Urheiluon voimakas poliittinen työkalu, ja siksi se voi olla tehokas alusta myös transfobialle ja muulle ihmisoikeuksien kyseenalaistamiselle.
Heikko ihmisoikeusosaaminen tai tietämättömyys seksuaali- ja sukupuolivähemmistöihin kohdistuvista hyökkäyksistä johtaa helposti siihen, että urheiluvaikuttajat ja -päättäjät tekevät ihmisoikeuksien vastaisia linjauksia ja ratkaisuja. Kun suuri osa kansasta seuraa urheilua kiinnostuneena, virheellisen ja vaarallisen viestin leviämisen riski on suuri.
Suomessakin lajiliitot ja kattojärjestöt pohtivat ratkaisujaan transihmisten osallistumisesta erityisesti naisten sarjoihin. On varottava, etteivät päätökset vahvista edes tahattomasti ihmisoikeuksien vastaisia tavoitteita. Ratkaisujen tulee olla ihmisoikeusperustaisia ja pohjata tietoon. Yhdenvertaisuus- ja tasa-arvolainsäädännön tuntemus on tärkeää.
Onneksi Suomen olympiakomitea ja osa lajiliitoista ovat jo vahvistaneet tietopohjaansa muun muassa tekemällä yhteistyötä transjärjestöjen ja tasa-arvovaltuutetun kanssa. Tätä työtä on syytä jatkaa järjestelmällisesti kaikissa lajeissa.
Kysymysei ole vain siitä, mitä huippu-urheilussa tapahtuu. Lajiliittojen päätökset heijastuvat suoraan ruohonjuuritasolle, urheilun harrastajiin ja kuntoilijoihin. Kyse on myös heidän itsemääräämisoikeudestaan ja turvallisuudestaan, yhdenvertaisesta mahdollisuudesta osallistua urheiluharrastuksiin.
Nykyisessä ilmapiirissä jostain urheilulajista kiinnostunut transihminen voi epäillä, onko hänelle lainkaan tilaa lajin parissa. Tutkimuksista tiedetään, että sukupuolivähemmistöt kohtaavat liikunnan parissa syrjintää ja häirintää, kuten sukupuoli-identiteetin kyseenalaistamista ja ulossulkemista. Osallistumismahdollisuuksia rajaavat myös esimerkiksi vain naisille tai miehille tarkoitetut tilat, joukkueet ja sarjat.
Urheilussa on valtavasti voimaa, ja urheilumaailman toimijat voivat halutessaan olla ihmisoikeuksien edelläkävijöitä. Se vaatii kuitenkin aktiivisia toimia transihmisten oikeuksien turvaamiseksi ja kaikkien osallistamiseksi urheiluperheeseen.
Samuel Bashmakov on asiantuntija Ihmisoikeusliitossa. Kerttu Tarjamo on Setan pääsihteeri.
Vieraskynien kirjoitusohjeet: www.hs.fi/vieraskyna/",news
"Lapin kesämatkailun läpimurrosta on tullut Suomessa ikuisuusprojekti.
Kirjoittaja on HS:n toimittaja.
Pohjois-Suomi vie turistien rahat talvella, Pohjois-Norja kesällä. Tämä on ollut Pohjois­maiden marssi­järjestys pitkään.
Kun talvella kolme neljästä ulko­maalaisesta turistista saapuu Suomen Lappiin, kesällä sama osuus suuntaa Norjan vuorille ja vuonoille.
Pitäisikö asetelma vain hyväksyä? Me olemme lumoavia talvella, Norja kesällä.
SuomenLapin kesämatkailun läpimurtoa on yritetty niin kauan, että siitä on tullut ikuisuusprojekti. Parhaillaankin on menossa Visit Finlandin iso hanke, jossa on tavoitteena laajentaa pohjoisen turismi ympärivuotiseksi.
Trust the Wilderness -hankkeen käsikirjassa listataan asiat, joiden varassa Lapin kesämatkailun pitäisi kasvaa: luonto, päättymätön valo ja maailman puhtain ilma. Myynnin pääkohderyhmiksi nimetään saksalaiset ja hollantilaiset luonnonrakastajat ja ulkoilmahenkiset tutkimusmatkailijat.
Kansainvälisessä kesämatkailussa on jo jonkin aikaa ennakoitu siirtymää ylikuormitetuista ”hotspoteista” ”jäähdytyskohteisiin”. Alhaisempien lämpötilojen lisäksi uuden trendin kohteiden pitäisi tarjota luontoelämyksiä – maisemia ja ilmiöitä, joita varten kannattaa matkustaa.
Riittävätkö valo ja raitis ilma? Niitä on Norjassakin.
Suomen Lapin etu on runsas majoitustarjonta. Iso osa siitä tosin sijoittuu kesäksi sulaneiden laskettelurinteiden liepeille.
Jos pitää kilpailla vuoristomaisemilla, ei meillä ole jakoa. Palveluita ja osaamista on, mutta kesäkaudelle tuntuu olevan vaikeampi tuotteistaa sellaista, mitä ei olisi muualla.
Helpotusta kuumuuteen hakevat eurooppalaiset tarjoavat Suomen matkailuelinkeinolle tulevina vuosina yhä alttiimman kohderyhmän. Jo tänä vuonna Lapin kesään pääsee ensimmäistä kertaa suorilla reittilennoilla Euroopasta.
Italian Milanosta lennetään kesällä Rovaniemelle ja Saksan Frankfurtista Kittilään kahdesti viikossa sekä Sveitsin Zurichistä Kittilään kerran viikossa.
Tähän asti lentokoneet ovat suihkineet Euroopasta kesällä lähinnä Norjan Tromssaan. Norjan pohjoinen kesämatkailu on kasvanut vuosi vuodelta, kun taas Suomessa ja Ruotsissa matkailu on madellut tasaisella käyrällä.
Kesämatkailunkasvuloikkaa ei kannata väsyä toivomasta. Työntekijät saisivat töitä läpi vuoden ja talven ruuhkat saattaisivat hellittää.
Kunnollinen vetonaula kesään tarvitaan, vastine talven revontulille tai joulupukille. Meillä on yötön yö ja sauna, luonnonvesissä uinti ja marjastus. Kun viesti viileän kesän iloista leviää, lisää kiinnostuneita tulee Suomeen.",news
"Teknologiayrityksillä on yliopistoissa paljon voitettavaa. Mutta mitä yliopistot niiltä saavat?
Teknologiayritysten kannattaa hivuttautua kansalaisten elämään työpaikkojen ja oppilaitosten ovista. Jos esimerkiksi yliopisto suosittelee, että koko akatemiaväen on osattava käyttää jotakin tiettyä työkalua, voittaja on silloin ainakin se, joka työkalua myy.
Tällaista hivuttautumista tekevät teknologiajätit, kuten Open AI, Microsoft ja Google. Kaikki nämä pyrkivät ujuttamaan tekoälymallejaan korkeakoulujen rakenteisiin ja sitä kautta uuden korkeakoulutettujen sukupolven arkeen ympäri maailmaa – myös niiden, jotka tekoälyn käyttöä vielä välttelevät.
Opiskelijat kautta maailman ovat toki käyttäneet Chat GPT:tä ja muita kielimalleja jo yli kahden vuoden ajan ilman professorien kehotusta – tai heidän kielloistaan huolimatta. Seuraava askel tästä on, että korkeakoulu virallisesti suosittelee opiskelijoitaan käyttämään tiettyjä kielimalleja.
Tekoälykehityksen pioneeri Open AI unelmoi yliopistosta, jossa jokaiselle opiskelijalle annetaan yliopistoon tullessa yhtiön kehittämä henkilökohtainen tekoälybotti, joka kulkee rinnalla koko opintien. Botti oppisi tuntemaan käyttäjänsä, ja valmistumisen yhteydessä se otettaisiin yliopistosta mukaan ja omaksi.
Jo nyt esimerkiksi jotkin amerikkalaiset yliopistot ovat tehneet Open AI:n kanssa sopimuksia, joilla yhtiö tarjoaa kielimalliaan yliopistoväen käyttöön. Yritys saa rahaa ja sitoutuneita käyttäjiä.
Samalla yliopisto viestii koko tiedeyhteisölle, että tekoälychatbotin käyttö on akatemian arjessa jopa suotavaa.
Datajätit käyvät tässä kilpailua, ja myös Microsofitilla on kilvassa etunsa. Toimistotyöntekijät maanosasta toiseen ovat sekä yksityisellä että julkisella sektorilla tottuneet käyttämään Microsoftin Office-työkaluja, kuten Wordia, Exceliä ja Outlookia.
Nyt yritys on siirtynyt Office-ajasta Copilot-aikaan. Kaikkiin sen tuttuihin ohjelmistoihin on leivottu sisään kielimalli Copilot.
Microsoftin palveluilla on korkeakouluissa vankka asema. Samaan aikaan sekä Googlen että Elon Muskin tekoälyhankkeet tarjoavat itseään ilmaiseksi juuri opiskelijoille.
Globaaleilla teknologiayrityksillä on tässä kilpajuoksussa paljon voitettavaa. Mitä korkeakoulut sitten saavat?
On selvää, että korkeakoulujen on oltava tekoälykehityksen eturintamassa. Kyydissä on pysyteltävä.
Kielimalleista on joitakin kiistattomia hyötyjä käytännön tietotyössä. Luennon tai tutkimushaastattelun voi vaivattomasti litteroida tekstiksi paranevalla tarkkuudella. Akateemisen lähdeluettelon kirjoittaminen on mekaaninen työvaihe, jonka voisi kenties jättää koneen tehtäväksi. Tutkimusaiheenakin tekoäly on mitä tärkein.
Kannattaa kuitenkin olla erityisen tarkkana siinä, millaista ajattelua opiskelijat ja opettajat antavat ulkoistaa kielimallille.
Helsingin Sanomaton kertonutesimerkiksi suomalaisesta apulaisprofessorista, joka on hiljattain siirtynyt pitämään suullisia tenttejä, koska entistä useampi opiskelija tiivistää tenttikirjat tekoälyllä. Huomiota on herättänyt myös esimerkki amerikkalaisista yliopistoista, joissa professorit antavat tekoälyn arvioida opiskelijoidensa kurssitöitä.
Jos Copilot tai Chat GPT ovat jatkossa yhä herkemmin hyppäämässä jokaisen opiskelijan näytölle, kiusaus esimerkiksi pitkän artikkelin tiivistämiseen kasvaa entistä useammalla.
Maailmasta oppii lukemalla, eikä ajatteluun ole oikotietä. Entä väheneekö työtaakka todella vai muuttaako se vain muotoaan, kun aikaa on jatkossa käytettävä tekoälyn tuottamien vastausten tarkistamiseen?
Generatiivinen tekoäly kuuluu korkeakoulun arkeen, mutta mitä enemmän sitä tarjotaan helppona patenttiratkaisuna opintopolun joka kulmalla, sitä enemmän uhkaa vaarantua kyky ajatella.",news
"”Saikuttamista” saataisiin vähennettyä paremmalla johtamisella.
Helsingin Sanomatkertoi kesäkuun lopulla terveinä ”saikuttajista”. He pitävät silloin tällöin sairauslomapäiviä, vaikka eivät ole oikeasti sairaita. Monen lukijan ärsytyskynnys varmasti ylittyi.
Ärtymys houkuttaa tokaisemaan, että töihin siitä. Mitä ihmettä tällainen asenne työhön edes on?
Artikkelissa haastatellut perustelivat rokulipäiviään motivaation puutteella ja työn liialla kuormittavuudella. Yksi haastateltava olikin lopettanut saikuttelun, kun hän sai vastuullisemman työn ja tulospalkan.
Ärtymys ja komentaminen eivät auta muuttamaan työntekijöitä pirteämmiksi, terveemmiksi ja ahkerammiksi. Siihen tarvitaan jotain muuta.
Suomessa ollaan sairauslomilla syystä tai toisesta paljon. Esimerkiksi varhaiskasvatuksen sekä sosiaali- ja terveysalan työntekijöille kertyy sairauspoissaoloja keskimäärin lähes kuukauden verran vuodessa. Tilastojen kärkipäässä on myös rakennusalan ja teollisuuden suorittavia töitä. Toisessa ääripäässä ovat johtajat ja erityisasiantuntijat, joille kertyi sairauslomaa jopa koronaviruspandemian aikaan keskimäärin vain viikon verran vuodessa.
Työt ovat erilaisia. Asiantuntija voi naputella tietokonetta kotona vähän flunssaisenakin. Hoitotöissä tai fyysisesti raskaissa töissä se ei ole mahdollista. Hoitotyötä tekevät ja varhaiskasvattajat myös altistuvat taudinaiheuttajille poikkeuksellisen paljon.
Elinkeinoelämän tutkimuslaitos (Etla) teki vastikään analyysin kuntapuolen poissaoloista. Siinä selvisi, että poissaolojen määrässä on isoja eroja organisaatiosta ja kunnasta toiseen, vaikka taustatekijät vakioitiin.
Erojen täytyi siis Etlan tutkijoiden mukaan johtua organisaatiokulttuurista ja työkykyjohtamisesta. Ylipäätään johtamisen vaikutus työssä jaksamiseen ja motivaatioon on suuri. Huono johtaminen ja organisaation sekavuus aiheuttavat tehottomuutta ja vievät energiaa.
Hyvin johdetuissa työpaikoissa vastuut ovat selkeät, työt jaetaan oikeudenmukaisesti ja hyvistä suorituksista palkitaan edes palautteella. Tämä pätee kaikentasoisiin töihin.
Yleisimmät sairauspoissaolojen syyt ovat hengitystieinfektiot, mielenterveyteen liittyvät oireet ja selkäongelmat. Ainakin ahdistuneisuuden kaltaisiin mielenterveysoireisiin työolot ja työssä viihtyminen varmasti vaikuttavat.
Työpaikan hyvä ilmapiiri tekee työntekijöistä terveempiä, ehkä myös nostaa sairauslomalle jäämisen kynnystä.
Asenteissakin voi olla hitusen korjaamisen varaa. Jo se, että saikuttamisesta on tullut yleisesti käytetty sana, kertoo jotain. Saikusta on tullut joillekin turhan normaali osa työelämää ja arkea.
Työpaikan ilmapiiri, työmotivaatio ja oma hyvinvointi ovat myös jokaisen työntekijän omalla vastuulla. Suurin osa esihenkilöistä arvostanee hyvin perusteltuja rakentavia kehitysideoita. Käytöksen kultainen sääntö pätee myös töissä: kohtele muita kuten toivoisit itseäsi kohdeltavan.
Tuki- ja liikuntaelinsairauksia ehkäisee tehokkaasti oikeanlainen liikunta. Työnantaja voi luoda siihen edellytykset, mutta liikkua pitää ihan itse.
Suomen Yrittäjien toimitusjohtaja Mikael Pentikäinen ehdotti viime viikolla, että julkista taloutta ja puolustusmenoja paikattaisiin siirtämällä kaksi arkipyhää eli helatorstai ja loppiainen viikonlopulle. Ajatus nousee esiin aika ajoin, ja palkansaajapuoli luonnollisesti tyrmää sen.
Suomessa on arkivapaita joulun ja itsenäisyyspäivän sijainnista riippuen enintään kymmenkunta vuodessa, mikä on länsimaisessa vertailussa melko normaali määrä. Jokainen työpäivä toki tuo kansantalouteen lisää työpanosta ja sitä kautta kasvua. Arkipyhien siirtelyä oikeudenmukaisemmin lisätyöpanos saataisiin aikaan käymällä toden teolla sairauspoissaolojen syiden kimppuun.
Tuloksia saadaan kuuntelemalla niitä työpaikkoja ja johtajia, jotka ovat onnistuneet vähentämään sairauspoissaoloja. Parhaita käytäntöjä kannattaa siirtää sinne, missä ongelmia on.",news
"Savon Sanomatkommentoi Suomen Yrittäjien aloitetta arkipyhien karsimisesta.
”Järjestö siirtäisi ainakin helatorstain ja loppiaisen viikonloppuun kuten ne olivat vuosina 1973–1991. Järjestön pääekonomisti Juhana Brotherus katsoi, että arkipyhistä luopuminen tukisi talouskasvua lisäämällä vuotuista työaikaa. Vaihtoehtoinen toteutustapa olisi säätää arkipyhät palkattomiksi vapaapäiviksi.”
”Yrittäjien laskelmat sisältävät vaikuttavia lukuja. Yksi lisätyöpäivä kasvattaisi vuotuista työaikaa 0,3 prosenttia. Bruttokansantuote kasvaisi 0,2 prosenttia eli 600 miljoonaa euroa vuodessa. Tästä puolestaan seuraisi verotulojen kasvu, joksi järjestö laskee 250 miljoonaa euroa vuodessa. Julkinen sektori säästäisi pyhälisien poistolla suoraan 50 miljoonaa euroa vuodessa. Julkisen sektorin rahoitusasema paranisi lähes 400 miljoonaa euroa.”
”Arkipyhien poisto sai työntekijöiden edunvalvojat ärähtämään. – – Joka tapauksessa arkipyhäsiirto on täky tärkeään keskusteluun. Suomessa tarvitaan paljon ideoita ja tekoja talouskasvun kiihdyttämiseksi ja julkisen talouden sopeuttamiseksi, jotta kaikista välttämättömin eli paisuvien puolustusmenojen rahoitus onnistuisi sote-menojen kasvaessa nopeasti. Nykymenolla voi käydä niinkin köpelösti, että on pakko toteuttaa kaikki ideat, vastenmielisetkin.”
Ilta-Sanomattoteaa, että puolueissa ei ole intoa arkipyhien muuttamiseen.
”Ne tietävät hyvin, millaiset asiat ihmisiä ärsyttävät, eikä vapaapäivien vähentäminen ole se asia, mitä puolueet lähtevät ajamaan.”
”Kannattaa varautua siihen, että lähivuosina mitä moninaisimpia asioita yritetään ajaa läpi puolustusmenojen rahoituksen tarpeella. Suomen Yrittäjien ehdotus on yksi esitys muiden seassa, mutta tästä esityksestä voi varmasti sanoa, että poliitikot eivät siihen hevin tartu.”",news
"Otetaan tänään sille, että olemme vapaan Suomen vapaita kansalaisia, erimielisiä ja hankalia, kirjoittaa Janne Saarikivi.
Kuva:Lasse Rantanen
Kesäon korkealla ja yö lyhyt, ilma syreenistä ja tuomesta raskas. Ihmiset suviyössä ovat elämän kudelmaa. Kasvit, hyönteiset ja suomalaisetkin heilimöivät, pörisevät ja erittävät makeaa mahlaa. Tulet syttyvät yöhön ja nauru raikuu vasta­rannalle. Kesäyön kulkija huomaa, että tässä se on – kaunis ja arvokas elämä ja maailma – juuri nyt.
Juhannusyönä kukaan ei usko, että urakehitys tai cv:n päivittäminen olisi arvokas päämäärä. Entä moniko käsi nousisi tueksi, jos kokon ääressä ehdottaisi elämän tarkoitukseksi sitä ainoaa, jota poliittiset johtajamme ovat vuosikausia tarjonneet: valtion velkasuhteen taittamista.
Ei, näinä lyhyinä öinä sen ymmärrät. Elämä on arvokkaampi kuin se pienenpieni puhe ongelmista, joilla media ja politiikka täytetään. Laulussa kehotetaan järjestelmän lypsämää ja kypsynyttä pakenemaan paidattomana ahon laidalle. Siksi nostan juhannusyönä maljan unohtuneelle suomalaiselle sankarille: hankalalle ihmiselle, huonolle tiimin jäsenelle ja ammattivalittajalle.
Sankarini ei tsemppaa kohti kasvutarinaa, eikä ole täysillä mukana posin kautta. Urapolut eivät sovi hänelle, brändit eivät kiinnosta, eivätkä viranomaiset herätä luottamusta.
Sankareideni hoitamattomien pihojen romukasat saavat naapurit puistelemaan päätä, ja he näyttävät happamilta, kun työpaikan virkistyspäivänä järjestetään tutustumisleikki. Mutta tarvittaessa he suoristavat selkänsä ja jättävät pöytäkirjaan eriävän mielipiteen, tekevät tietopyynnön tai laativat kantelun.
Erimielisyys ja mukautumattomuus on kohta, jossa elämän kudoksesta syntyy ainutkertainen yksilö, elämän ihmeen korkein muoto. Joku, jota rakastetaan – ei siksi, että hän täyttää paikan valmiissa elämässä, vaan koska hän eroaa kaikista muista, on enemmän kuin uskalsi toivoa.
Katsokesää, niin ymmärrät. Kedolla ei ole kahta samanlaista kukkaa, sillä maailma muokkaa ne erilaisiksi. Yksi itää kivenkoloon, toinen auringon räkitykseen, kolmas on oudosti kiemura varreltaan.
Jos käyriä kukanvarsia ei olisi, ei olisi ketoa. Ja jos hankalia ihmisiä ei olisi, ei olisi demokratiaa, oikeusvaltiota, teknologista edistystä, tieteen ja taiteen moninaisuutta eikä lopulta järjestäytynyttä yhteiskuntaakaan. Jos suositut ja suoraan kasvavat, tavan mukaan toimivat olisivat aina päättäneet kaikesta, istuisimme puussa, luolassa ja rumassa diktatuurissa.
Suomesta ei puutu tilaa, rikkauksia eikä mahdollisuuksia, mutta puuttuu kansalaismieltä, kykyä käydä keskustelua ja kunnioittaa erimielisyyttä. Monesti olen saanut huomata, miten helposti täällä joutuu hankalien kirjoihin. Sinne pääsee kysymällä, miksi tehdään turhaa ja rasittavaa, kokoustetaan tavan vuoksi? Miksi järjestetään asiantuntijoiden lausuntokierros, jos lausuntoja ei oteta vakavasti? Brändätään tuote, jonka myymisestä on pelkkää haittaa?
Hankalien kirjoihin pääsee pyytämällä, että mitä jos asia hoidettaisiin lain mukaan eikä siten kuin on ollut tapana. Silloin pomo kutsuu nurkan taakse ja haukkuu mainehaitan aiheuttajaksi, oman pesän likaajaksi. Sinua hävettää, mutta juuri nyt olet taitekohdassa, jossa sinusta tulee sinä. Olet erimielinen – siis olemassa.
Ontapana hokea, että tämä on demokraattinen oikeusvaltio, mutta ei sellainen hokemalla synny. Se syntyy toimimalla siten, että demokratia, vapaa sana ja laki ovat voimassa paitsi paperilla myös ihmisten mielissä.
Muistan korona-ajan. Hallitus sulki rajat, koulut ja kulttuuritilaisuudet sekä eristi eläkeläiset koteihinsa. Kansalaisvapaudet katosivat, mutta harva kaipasi niitä. Päinvastoin, ajan henki oli, että se, joka ei tottele poliitikkoja, on vaarallinen petturi. Ne harvat jotka kysyivät, missä ovat perustuslaillinen liikkumisvapaus, elinkeinovapaus tai perustuslain mukaiset päätökset rajoituksista, paheksuttiin hiljaisiksi poliitikkojen, median ja kunnon ihmisten yhteisvoimin. Ajan symboliksi nousivat kuuliaisen kansalaisen maskin alle peitetyt kasvot.
Nykyhetken sotapelko ja turvallistaminen jatkavat korona-ajan viruspelon perinnettä. Yhä useamman päätöksen tekevät sotilaat ja yhä useammin salaisin perustein. Asiantuntijalausuntojen antajat eivät tarvitse maskeja, koska emme tiedä, keitä he ovat.
Rajat ovat kiinni, koska kuulemma niiden avaamisesta seuraisi välineellistettyä maahantuloa tai hybridioperaatio. Näin siitä huolimatta, että siellä, missä Venäjän raja on auki – viidessä muussa EU-maassa – näin ei tapahdu. Suomeen on vastoin oikeusoppineiden neuvoja ja kansainvälisiä velvoitteita säädetty jopa rajanylittäjien takaisinheittolaki, ja sen voimassaoloaikaa on jatkettu, salaisen tiedon perusteella toki.
Aluksi lakia perusteltiin sillä, että kun se on voimassa, raja voidaan avata. Eipä toki enää, sillä olemme ikuisesti turvassa ja raja ikuisesti kiinni, salaisin perustein. Myös miinat tulevat takaisin, asiaan liittyvät selvitykset ovat salaisia. Miljardeja euroja kaadetaan aseisiin. Ostetaan jotain välttämättömän tarpeellista, taas salaisen tiedon nojalla.
Ennen Suomea sanottiin demokratiaksi, mutta sitä johtivat puolueiden, suuryritysten ja etujärjestöjen sisäpiirit. Nyt on tilanne muuttunut – maata johtavat myös kenraalit, amiraalit ja salaisen tiedustelutiedon haltijat.
Vaikka kuinka muistelen tuntemiani upseereja, joista monet ovat varsin kunnioitettavia ja sivistyneitä, he taitavat sittenkin olla keskenään melko samanlaisia arvoiltaan ja ajatuksiltaan. En usko, että heillä on kaikki viisaus. Eikä tämä vielä ole Venäjä vaan vapaa maa. Siksi vaadin raja- ja puolustuspäätösten taustalla olevat tiedot julkiseksi, tähän lehteen heti!
Kunkatson elämääni taaksepäin, harmittelen, että en useammin ollut hankalampi. Tiedän, että viranomaiset rikkovat Suomessa esimerkiksi kielilakia, yliopistolakia, hallintolakia, lastensuojelulakia tai sosiaalihuollon asiakkuuslakia. Miksi en ole näistä valittanut, kannellut kaikissa asteissa? Omasta mukavuudenhalustako?
Lupaan vastaisuudessa olla hankalampi, ja haastan mukaan kaikki Hesarin lukijat! Näin luodaan oikeusvaltio. Ei se synny silloin tällöin äänestämällä eikä poliitikkoja ihailemalla.
Suomessa tarvitaan enemmän erimielisyyttä, ei vähemmän. Mutta toivotaan samalla, että erimielisyys ei ole retorista mölinää, vaan jäsentynyttä ja keskustelevaa. Toivotaan, että se haastaa poliitikot ja viranomaiset, liikeyritykset ja armeijan mediassa, lainvalmistelussa ja oikeudessa. Toivotaan, että sitä kuunnellaan. Toivotaan todella.
Kansalaisyhteiskunta versoo epäluottamuksesta järjestelmää kohtaan, ja se on aina perusteltua. Suomessa on yli 300 kuntaa, mutta kuinka paljon niissä on Kittilän kunnanvaltuustoja? Kuinka paljon hyvinvointialueilla, maakuntaliitoissa, suuryrityksissä, yliopistoissa ja kirkkovaltuustoissa hoidetaan asioita “maan tavan” mukaan? Entä kuinka paljon hallintolain mukaan läpinäkyvästi ja vastuullisesti? Kuinka paljon valtuustoissa on hankalia ihmisiä? Riittääkö heitä joka paikkaan? En ole varma, mutta kunnioitan jokaista.
Vuodenlyhimpänä yönä kauneus ja katoavaisuus tursuavat liiallisina, yli äyräiden pönkeävinä. Mutta valon voitto ei ole lopullinen. Juhannuksen täyteydessä on kaiken lakastuminen nupullaan. Kohta on kesä ohi, sitä voi halutessaan alkaa hokemaan jo kesäkuussa!
Lopuksi meistä muistetaan vain se, miten olimme erilaisia kuin muut, sikäli kuin uskalsimme. Haava tai kolo, pelko, pakkomielle, laiskuus tai outous, jota muissa ei ollut ja joka pani meidät tekemään sitä, mitä muut eivät osanneet tai kehdanneet – se on meidän perintömme.
Surullisena ajattelen kesäyössä, miten vähän Suomessa on hankalia ihmisiä. Kuulen korvissani kesätuulen. Humisevatko siinä entisen pääministerinJuha Sipilänsanat: ”Suomalainen kädenpuristus merkitsee enemmän kuin satasivuinen juridinen sopimus.”
Otetaan tänään sille, että emme koskaan olisi “Suomi”. Ollaan mieluummin vapaan Suomen vapaita kansalaisia, erimielisiä ja hankalia. Kippis!
Kirjoittaja on tutkija ja kirjailija.",news
"Palstalle kootaan kiinnostavia näkemyksiä muusta mediasta.
Turun Sanomatkommentoi EU-komission uusia päästövähennystavoitteita, jotka leikkaisivat päästöjä 90 prosenttia vuoteen 2040 mennessä verrattuna vuoteen 1990.
”Komissio tavoittelee hiilineutraaliutta unionissa vuoteen 2050 mennessä.”
”Komission esitys sisältää jäsenmaiden toivomia joustoja, muun muassa mahdollisuuden hoitaa päästövähennykset EU:n ulkopuolelta ostetuilla hiilikrediiteillä. Komission tavoitteena on ilmastonmuutoksen torjunnan lisäksi vauhdittaa vihreitä investointeja ja lisätä ennustettavuutta yritysten investoinneille.”
”Komission esitys on saanut ristiriitaista palautetta. Sitä kiitellään tieteellisten suositusten huomioimisesta ja myönteisten näkymien luomisesta vihreille investoinneille. Kritiikkiä saavat erityisesti esitykseen sisältyvät joustot. Komissiota syytetään ympäristökriisin ulkoistamisesta kehittyville maille.”
”Ilmastoasiat aiheuttavat kiistoja myös Suomen hallituksen sisällä. Perussuomalaiset kritisoi ympäristö- ja ilmastoministeri Sari Multalaa (kok) siitä, että tämä ilmoitti Suomen tukevan komission päästövähennystavoitetta vuodelle 2040. Hallituspuolueet kiistelevät myös energia- ja ilmastotoimien taloudellisesta puolesta.”
”Suomen tavoitteena on olla hiilineutraali vuoteen 2035 mennessä. Tuoreen ilmastovuosikertomuksen mukaan Suomen energiatuotannon päästöt vähenivät viime vuonna selvästi, mutta maankäyttösektorilla päästöt kasvoivat. Metsät ovat kääntyneet nettopäästölähteeksi.”
”Mikään läpihuutojuttu ei komission esitys EU:n jäsenmaissa ole. Poliittinen ilmapiiri on muuttunut, ja unionin turvallisuus sekä kilpailukyky ovat monessa maassa ajaneet ympäristötavoitteiden ohi.”
”Tuoreen kyselyn mukaan 81 prosenttia vastaajista tukee EU:n tavoitetta olla hiilineutraali vuoteen 2050 mennessä. – – Julkisen talouden haasteista huolimatta EU:lla ja muilla länsimailla ei ole varaa tinkiä ilmastotavoitteistaan. Etelä-Euroopan hirmuhelteet kertovat ilmastokriisin konkreettisista vaikutuksista. Jos päättäväiset toimet jäävät nyt tekemättä, lasku jälkipolville voi olla kestämätön.”
Kalevatoteaa, että perussuomalaisten kannatusalho oirehtii Petteri Orpon (kok) hallituksen sisällä.
”Puolue on kyseenalaistanut kokoomuksen tavoitteita muun muassa irtisanomissuojan heikennyksissä ja datakeskusten verotuksessa. Torstaina puolue ilmoitti irtautuvansa Suomen jo sovituista päästötavoitteista.”
”Orpon ja valtiovarainministeri Riikka Purran (ps) suhde hallituksessa on tähän asti ollut toimiva. Nyt sekin on joutumassa testipenkkiin.”",news
"Helsingin kaupungin uudessa strategiassa linjataan, että pääsy mielenterveys­palveluihin on varmistettava myös päihdeongelmaisille. Tämän tulisi olla laajemminkin lähtökohta kaksoisdiagnoosipotilaiden hoidossa.
Helsingin kaupunki lupaauudessa kaupunkistrategiassaanvarmistaa pääsyn mielenterveyspalveluihin myös päihdeongelmaisille.
Asia koskettaa isoa ihmisryhmää, koska mielenterveyden häiriöiden ja päihdeongelmien samanaikainen esiintyminen on Suomessa tavallista. Päihdeongelmat ovat yleisempiä mielenterveyspotilailla kuin väestössä yleensä.
Helsingin linjaus on tarpeellinen, koska tähän asti samanaikaisesti päihdeongelmista ja mielenterveys­häiriöstä kärsivät eli kaksoisdiagnoosipotilaat ovat jääneet usein väliinputoajiksi ja vaille tarvitsemaansa apua.
Eduskunnan apulaisoikeusasiamiesselvitti vuonna 2023kaksoisdiagnoosi­potilaiden mahdollisuuksia saada tarvitsemiaan päihde- ja mielenterveys­palveluja.
Tulokset ovat karua luettavaa. Apulaisoikeusasiamies arvioi, että hänen käytössään olleen aineiston perusteella kaksoisdiagnoosipotilaiden palvelujen toteuttamisessa on ollut runsaasti puutteita. Hän piti selvityksessä esiin tulleita virheitä vakavina.
Myös selvityksessä mukana olleiden kaupunkien sosiaali­huollon ammattilaiset arvioivat, että kaksoisdiagnoosipotilaiden terveyden­huoltolain mukainen hoitoon pääsy toteutuu erittäin huonosti tai melko huonosti.
Vaikuttaa siltä, että hoito jää saamatta, koska hoidosta vastaavat toimijat eivät osaa päättää, kenelle kaksoisdiagnoosipotilaiden hoito kuuluu.
Usein myös ajatellaan, että päihdeongelma on hoidettava ensin, koska se ruokkii mielenterveyden oireilua ja vähentää potilaan sitoutumista hoitoon. Toisaalta hankalat psykiatriset oireet voivat vaikeuttaa päihteiden käytön vähentämistä ja päihdehoitoon kiinnittymistä.
”Psykiatria odottaa, että päihdeongelma hoidetaan ensin, ja päihdehuolto odottaa, että asiakas saa ensisijaisesti psykiatrista hoitoa”, kuvataan oikeusasiamiehen selvityksessä.
Moniongelmaisen ihmisen ei pitäisi joutua odottamaan. Hän tarvitsee asian­mukaista hoitoa nopeasti.
Helsingin strategialinjaus kertoo asennemuutoksesta. Sen lisäksi tarvitaan konkreettisia tekoja.
Kaksoisdiagnoosipotilaan hoidon tulisi olla integroitua, jolloin hoidon toteuttaisi yksi moniammatillinen työryhmä. Moniongelmaisia potilaita ei pidä enää pompotella, vaan järjestelmän on otettava kokonaisvastuu heidän hoidostaan.",news
"Kansalaisia ei välttämättä kiinnosta, mitä politiikan kulisseissa tapahtuu. Tällainen välinpitämättömyys on täystyrmäys demokraattisen ja avoimen yhteiskunnan ihanteille.
Kirjoittaja on Helsingin Sanomien vakituinen kolumnisti.
“Moniasia olisi saanut tapahtua jossain siellä taustalla. Ja ihan piilossa kansalaisilta.” Näin totesi yksi tutkimus­haastateltavistamme, kun pyysimme eri ammatti­ryhmien edustajia arvioimaan kriisi­ajan päätöksen­tekoa Suomessa.
Yleisesti oletetaan, että kansalaiset haluavat politiikalta mahdollisimman laajaa läpi­näkyvyyttä.Tutkimuksemmetulokset kertovat kuitenkin toista tarinaa.
Yhdysvaltalaisetpolitiikan tutkijatJohn R. HibbingjaElizabeth Theiss-Morseherättivät vuosituhannen alussa laajaa huomiotaosoittaessaan, että yhdysvaltalaiset eivät halua tietää poliittisen päätöksenteon yksityiskohtia tai ottaa erityisen aktiivista roolia demokratiassa.
Kansalaiset ovat usein varsin välinpitämättömiä politiikasta eivätkä kaipaa sen julkista syynäystä, tutkijat totesivat. Ilmiötä kutsutaan häivedemokratiaksi. Se on poliittista päätöksentekoa, jonka halutaan tapahtuvan kansalaisilta piilossa.
Tällaiset tutkimushavainnot ovat täystyrmäys demokraattisen ja avoimen yhteiskunnan ihanteille. Eihän se niin voi mennä, että kansalaiset antavat poliittisille vallankäyttäjille vapaat kädet päättää meille tärkeistä asioista!
Häivedemokratia on samalla isku vapaata ja kriittistä journalismia kohtaan. Median tärkein tehtävä on vahtia poliittista valtaa ja läpivalaista päättäjien toimintaa kansalaisille. Eivätkö kansalaiset sittenkään halua tietää, mitä vallan käytävillä tapahtuu?
Aiempitutkimusvahvistaa kuvaa suomalaisten mieltymyksestä häivedemokratiaan. Ilmiötä voi selittää suopeasti viittaamalla suomalaisten korkeaan luottamukseen instituutioita kohtaan. Kansalaisten ei tarvitse vahtia vallankäyttäjiä tai ottaa osaa päätöksentekoon, koska he voivat luottaa asioiden hoituvan mallikkaasti ilman heidän aktiivista osallistumistaan.
Penseämpi tulkinta on, että suomalaiset eivät yksinkertaisesti usko pystyvänsä vaikuttamaan yhteiskunnallisesti, mikä etäännyttää heidät politiikasta. Kansainvälisesti onkin alettu puhuasuomalaisesta paradoksista. Se viittaa siihen, että suomalaisilla on heikko luottamus omiin vaikutusmahdollisuuksiinsa, mutta korkea luottamus instituutioihin. Tästä kertoo osaltaan myös matala äänestysaktiivisuus, joka erottaa Suomen muista Pohjoismaista.
Tutkimusaineistossammetoistuunäkemys, jonka mukaan poliittista päätöksentekoa ruotiva kriittinen julkisuus pikemminkin heikentää kuin vahvistaa luottamusta päättäjiin ja heidän tekemiinsä päätöksiin. Toisin sanoen median kriittinen uutisointi ja päättäjien väliset julkiset kiistat poliittisista linjaeroista ovat epämieluinen häiriötekijä, eivät tervetullutta läpinäkyvyyttä – varsinkaan kriisiaikana. “Pestään ne likapyykit kotona eikä kaikkien silmien edessä”, yksi haastateltavamme kiteytti napakasti.
Nobel-palkittutaloustieteilijäBengt Holmströmontodennutliiallisen läpinäkyvyyden olevan ongelma, joka heikentää luottamusta politiikkaan. Holmströmin mukaan asiat pitäisi valmistella julkisuudelta piilossa ja tuoda vasta valmis päätös julkisuuteen: ”Se, että kansa seuraa koko ajan, kun makkaraa tehdään – ei siitä mitään tule. Pitäisi odottaa, että makkara on valmis, ja katsoa sitten, maistuuko se vai ei.”
Tällaista näkemystä on helppo paheksua. Se on ristiriidassa julkisuusperiaatteen kanssa ja vastoin vallitsevaa ihannetta valveutuneesta kansalaisesta, joka seuraa tarkkaan poliittista päätöksentekoa. Ihmisten käsitykset demokraattisesta osallistumisesta voivat kuitenkin olla jotain ihan muuta kuin vallitsevat demokratiaihanteet.
Jos haluamme saada tarkemman kuvan suomalaisen kansanvallan tilasta tai etsiä keinoja vahvistaa kansalaisten yhteiskunnallista osallisuutta, meidän täytyy ymmärtää paremmin ihmisten todellisia käsityksiä demokratiasta. Sen toistaminen, mitä demokratian pitäisi olla, ei riitä.
Tarkempi tieto mahdollistaa myös omien demokratiakäsitysten syvällisemmän puntaroinnin: haluanko nähdä politiikan kulissien taakse vai olla autuaan tietämätön prosessin vaiheista?
Kirjoittaja on politiikan tutkija Helsingin yliopiston Eurooppa-tutkimuksen keskuksessa.",news
"Nato-johtaja imarteli, ja Yhdysvaltojen sekä Iranin johtajat isottelivat.
Kansainväliseen politiikkaan on ilmestynyt viime vuosina uusia ilmaisun sävyjä. Kuluneella viikolla havaittiin runsaina annoksina sekä isottelua että imartelua.
Imartelulle altis Yhdysvaltojen presidenttiDonald Trumpsai Naton pääsihteeriltäMark Rutteltaimelän vastaanoton. Rutte kertoi Trumpille, että Nato ei olisi edennyt kohti puolustusrahojen korotusta, jos Trumpia ei olisi valittu presidentiksi. Rutte piti muutenkin huolen siitä, että presidentti sai pääsihteeriltä riittävästi lipomista. Rutten sovittelutaidoista kertoo se, että hän keplotteli poliittisesti sekavan Hollannin pääministerinä toistakymmentä vuotta.
Isottelun suurmestari Trump kertoi – vastoin alustavia tiedustelutietoja –, että Yhdysvaltojen isku Iraniin tuhosi täydellisesti maan ydinohjelman. Iranin ylin johtajaAli Khameneinokitti kertomalla viestipalvelu X:ssä, että Iran onnistui murskaamaan vihollisuuksien aikana sekä Israelin että Yhdysvallat. Israelin tiedustelupalvelu Mossad tosin ilmoitti, että se on tappanut muutaman päivän aikana täsmäiskuilla kymmeniä korkea-arvoisia iranilaisia tiedustelu- ja sotilasjohtajia Iranin rajojen sisällä. Jos tämä ei ole isottelua, se kertoo, että Israel on soluttautunut laajasti iranilaiseen yhteiskuntaan.",news
"Saksan näkisi mielellään nostavan päänsä kunnolla pystyyn, koska Venäjä ei pysy Venäjällä eikä Yhdysvallat välttämättä Euroopassa.
Kirjoittaja on HS:n ulkomaantoimittaja.
Jospitäisi muotoilla yksi virke, joka kiteyttää aikojen muutoksen, minulla olisi ehdotus.
Onpa mahtavaa, että Saksa taas varustautuu!
Virke on totta, mutta Euroopan historian valossa se kuulostaa aivan kaista­päiseltä. Pitää melkeinpä läpsäistä itseään, että mitä minä tulin juuri möläyttäneeksi.
Lienee paikallaan palata ajassa hieman taaksepäin, 1800- ja 1900-luvuille, jolloin Saksa aiheutti naapureilleen silkkaa kärsimystä.
PreussilainenOtto von Bismarckyhdisti Saksan valtakunnan raudalla ja verellä. Yhdistymisen sinetöi sota Ranskaa vastaan vuonna 1870, ja Ranskan nöyryytys kruunattiin – kirjaimellisesti – Versaillesin peilisalissa, jossa Preussin kuningasVilhelm Ijulistettiin Saksan keisariksi.
1900-luvulla Euroopasta alkoi kaksi maailmansotaa. Ensimmäisessä Saksa oli pääpukari, ja toiseen se oli yksiselitteinen syypää.
Natsi-Saksaluhistui vuonna 1945, ja saksalaiset haluttiin pitää nujerrettuina.
”Rakastan Saksaa niin paljon, että haluan niitä olevan kaksi”, ranskalaiskirjailijaFrançois Mauriacletkautti. (Alkuperäislähdettä Mauriacin sitaatille ei ole, mutta ei kannata pilata hyvää anekdoottia liialla tarkistelulla.)
Saksan kurissa pitämistä kannatti myös Naton ensimmäinen pääsihteeri, brittiläinenHastings Ismay. Puolustusliitto perustettiin vuonna 1949, ja lordi Ismayn väitetään luonnehtineen sen olemassaolon tarkoitusta näin: ”Pitää Neuvostoliitto ulkona, amerikkalaiset sisällä ja saksalaiset matalana.”
Naton tehtävä on säilynyt osin ennallaan. Venäjän soisi pysyvän Venäjällä ja amerikkalaisten Euroopassa. Mutta koska ensiksi mainittu ei toteudu eikä jälkimmäisestä ole takeita, Saksan näkisi mielellään nostavan päänsä kunnolla pystyyn.
Saksaon kantanut toisen maailmansodan taakkaa todella kauan, ja syystä. Noin 30 viime vuoden aikana on kuitenkin tapahtunut selvä muutos.
Vielä 1990-luvun taitteessa – Berliinin muurin murtuessa – Euroopassa oli voimakasta epäluuloa Saksan jälleenyhdistymistä kohtaan. Ehkä epäluuloisin oli Britannian pääministeriMargaret Thatcher, joka yritti jarruttaa vimmatusti.
Lady Thatcherin muistelmat (The Downing Street Years) ilmestyivät vuonna 1993, ja niissä hän vuodatti Saksa-epäilyjään sekä kaunaansa liittokansleriHelmut Kohliakohtaan.
”Jälleenyhdistynyt Saksa on kerta kaikkiaan liian suuri ja mahtava ollakseen vain eurooppalainen toimija muiden joukossa”, Thatcher kirjoitti. Hän sanoi, ettei usko kollektiiviseen syyllisyyteen, mutta uskoo kansanluonteeseen.
Saksa, Thatcher tuumaili, on ”luontojaan pikemminkin epävakauttava kuin vakauttava voima Euroopassa”.
Onpamahtavaa, että Saksa taas varustautuu!
Niin ne ajat muuttuvat.
LiittokansleriFriedrich Merzinhallitus on ryhtymässä massiivisiin, satojen miljardien eurojen puolustushankintoihin. Samaan aikaan Saksa rakentaa pysyvää, noin 5 000 sotilaan tukikohtaa Liettuaan. Saksa siis sitoutuu itäisen rajamaan puolustukseen.
Maailman myllerrysten keskellä on suotavaa, että Euroopan suurmaat kuten Britannia, Puola, Ranska ja Saksa pysyvät tolkuissaan, suhtautuvat Venäjän uhkaan vakavasti ja mieluiten vielä pelaavat yhteen.
Olisi tietysti mukavinta, jos kenenkään ei tarvitsisi varustautua. Mutta ajat ovat mitä ovat.
Venäjä on hyökkääjävaltio, jonka johtaja näkee ”denatsifikaation” kohteita suunnilleen joka paikassa paitsi siellä, missä niitä on, peilissä.
Yhdysvaltojen presidentti eli niin sanottu vapaan maailman johtaja puolestaan liehittelee venäläiskollegaansa minkä ehtii.
Siksi on mahtavaa, että Saksa varustautuu.",news
"Palstalle kootaan kiinnostavia näkemyksiä muusta mediasta.
Demokraatissaeläintenkouluttaja ja toimittaja Tua Onnela pohtii hyönteisten suomenkielisiä nimiä.
”Hyönteissanastossa huomioni kiinnittyy siihen, miten paljon niiden nimissä ja kutsumanimissä on ä- ja ö-kirjaimia.”
”Ääkköset ovat normaali osa suomen kieltä, mutta niitä esiintyy harvoin sellaisissa sanoissa, joiden on tarkoitus kuulostaa kauniilta.”
”Olisi vaikea kuvitella, että uljas kotka olisikin kötkä tai että pitäisimme lemmikkeinä köiriä.”
”Hyönteisille ääkköset sen sijaan näyttävät sopivan kuin nenä päähän. Kärpäset, sääsket, yökköset, jäärät, jäytiäiset sun muut ötökät ja ökkömönkiäiset eivät selvästi tarvitse nimillä koreilemista.”
”Mielleyhtymätkään hyönteisten nimissä eivät ole aina niitä kauneimpia. Välillä se tuntuu vähän epäreilulta. Tuskin on montaa kauniimpaa väriä kuin isosittiäisen kiiltävä sinisenmusta, mutta kutsumanimi sittisontiainen ei korosta sitä ollenkaan.”
”Entä ihrakuoriainen sitten? Otus on yksittäisenä seikkailijana aivan harmiton, mutta nettikeskustelujen perusteella ihmiset vallan vauhkoontuvat löytäessään sellaisen sisältä.”
”Väitän, että mukavammat nimet auttaisivat karsimaan turhaa hyönteispelkoa.”
”Toisaalta ovathan monet hyönteiset hupaisan näköisiä. Sitä ei-niin-ylväät nimet kuvaavat kyllä osuvasti. Kuhnurisurri, käärökärsäkäs, papintappaja ja kultaperäpuuhari tuskin tulevat trendaamaan luontovaikutteisina lastenniminä, mutta hauskalta ne kuulostavat.”
Parnassossasuomentaja Juhani Lindholm kirjoittaa, että suomalaiset ovat eläneet maailmanlaajuisen tietoverkon aikakaudella 1990-luvusta asti digitaali-imperialistisen ikeen alla.
”Meidän ja monen muunkin kielen aakkosto on typistetty englanninkielisen maailman vaatimusten ja teknisten standardien mukaiseksi. Verkko- ja tietokoneteknologia ovat englanninkielisessä maailmassa toimivien jättiläisyritysten hallinnoimia, ja englannista on muodostunut useimpien tiedon alojenlingua franca(mikä ei tosin ole englantia).”
”Kouriintuntuvimmin kärsijöiksi joutuvat tässä maailmankolkassa ihmiset, joiden nimessä on ’ääkkösiä’ – sellaiset kuin esimerkiksi hypoteettinen Pälvi Kämäräinen, jonka nimeksi, sikäli kuin hän haluaa sähköpostia omalla nimellään, tulee bittiavaruudessa Palvi Kamarainen, koska monet sähköpostiohjelmat ja nimipalvelimet eivät kelpuuta osoitteisiin skandeja eli ’ääkkösiä’. Mutta eipä kelpuuta maailman kaiketi yleisimmin käytetty tekstinkäsittelyohjelmakaan tiedostojen nimiksi sellaisia, joissa on vaikkapa kysymysmerkki tai kauttaviiva.”",news
"Yhdenvertaisuusvaltuutetun valinnasta nousi kesäkohu.
Palstalla pääkirjoitustoimittaja palaa viikon puheenaiheeseen.
Perussuomalainen oikeusministeriLeena Merinimitytti torstaina uudeksi yhdenvertaisuusvaltuutetuksi nykyisen tasa-arvovaltuutetunRainer Hiltusen. Virkaan valitaan viiden vuoden määräajaksi.
Oikeusministeriön laatimassa arviomuistiossa todetaan muun muassa, että Hiltusella on ”monipuolisin osaaminen yhdenvertaisuusvaltuutetun tehtävistä ja tavoitteiden saavuttamisesta huomioiden tehtäväkentän laajentuminen moniperustaisemmaksi”.
Hiltusen nimitys aiheutti poliittisen kesäkohun, koska virkaan haki jatkoa myös nykyinen yhdenvertaisuusvaltuutettuKristina Stenman.
Julkisuudessa on puhuttu jopa Stenmanin siirtämisestä syrjään. Perussuomalaisten on epäilty halunneen eroon Stenmanista, koska hän on syyttänyt perussuomalaisia muslimien syrjinnästä.
Voi olla, että väitteissä on perää, mutta asiaa voidaan katsoa toisestakin näkökulmasta. Stenman ja Hiltunen hakivat molemmat yhdenvertaisvaltuutetun virkaa myös viisi vuotta sitten. Tuolloin hallituksessa Rkp:tä edustanut oikeusministeriAnna-Maja Henrikssonvalitsi virkaan Rkp-taustaisen Stenmanin. Stenman oli aiemmin toiminut muun muassaEva Biaudet’n(r) erityisavustajana tämän ministerikaudella.
Joku voisikin sanoa, että Meri vain perui aiemman oikeusministerin tekemän poliittisen virkanimityksen.",news
"Tutkimuksen sisältöä ei pidä alistaa poliittiselle ohjaukselle. Vain siten varmistamme, että tutkimus luo uutta ajattelua, tietoa ja toimintaa.
Kirjoitus on vierailevan asiantuntijan näkemys.
Yksittäisentutkimushankkeen rahoitus on jälleen herättänyt keskustelua. Erityisesti sosiaalisessa mediassa on kyseenalaistettu Suomen Akatemian päätös rahoittaa hanketta, joka tutkii kauneussalonkeja, hoivatyötä ja rodullistettuja kohtaamisia. Tutkimuksen aihetta on pidetty jopa verovarojen väärinkäyttönä.
Tällainen keskustelu osoittaa, kuinka helposti tieteen perusperiaatteet unohtuvat.
Suomen Akatemian rahoituspäätökset eivät ole poliittisia valintoja tai mielipidekysymyksiä. Niistä vastaa tutkimusneuvosto, jonka toimintaa ohjaa eduskunnan säätämä laki. Jokainen hakemus arvioidaan kansainvälisessä vertaisarvioinnissa, jossa asiantuntijat tarkastelevat tieteellistä laatua ja vaikuttavuutta – ei otsikon iskevyyttä tai poliittista hyötyä.
Tutkimusjakautuu karkeasti kahteen lajiin: soveltavaan ja perustutkimukseen. Soveltava tutkimus tähtää konkreettisiin ratkaisuihin, kuten uusiin lääkkeisiin tai puhtaan energian ratkaisuihin. Perustutkimus taas pyrkii ymmärtämään maailmaa, yhteiskuntaa ja ihmisyyttä syvemmin – ilman suoraa sovellustavoitetta. Juuri se luo pohjan ajattelulle ja teorioille, joista myös soveltava tutkimus ammentaa.
Molempia tarvitaan. Ja molemmat tutkimuksen lajit elävät osana kansainvälistä tiedeyhteisöä, jossa Suomi on arvostettu, akateemisen vapauden periaatteisiin sitoutunut toimija.
Erityisesti perustutkimuksessa on tärkeää, että aihekirjo on laaja. Tarvitsemme sekä luonnontieteitä että taidetta ja humanistisia tieteitä, jotka valottavat ihmisyyden, motiivien ja yhteiskunnallisten ilmiöiden syvyyksiä.
Tutkimusta saa ja pitääkin arvioida. Tieteeseen kuuluu kriittinen tarkastelu ja avoin keskustelu. Tutkimuksen sisältöä ei kuitenkaan pidä ohjata hallitusohjelman, someraivon tai poliitikkojen maailmankuvan pohjalta.
Meidän on tuettava tutkijoita silloinkin, kun he tarkastelevat vaikeita tai poliittisesti herkkiä aiheita. Tutkijoiden ei tule pelätä, että heidän työnsä johtaa kohuun tai julkiseen ripitykseen. Yhteiskunnan ja päättäjien vastuulla on suojella tätä vapautta – ei kaventaa sitä.
Tutkimuksen tulee voida tarkastella maailmaa kriittisesti, myös näkökulmista, jotka eivät heti avaudu kaikille. Esimerkiksi naisten, maahanmuuttajien ja matalapalkkaisilla aloilla työskentelevien ihmisten arkeen liittyvä tutkimus tuo näkyviin ilmiöitä, jotka muuten saattaisivat jäädä katveeseen.
Tieteenvapaus ei tarkoita, että rahaa käytetään sattumanvaraisesti. Se tarkoittaa, ettei tutkimuksen sisältöä alisteta poliittiselle ohjaukselle. Vain näin varmistamme, että tutkimus voi synnyttää uutta ajattelua, tietoa ja toimintaa – ei tunnepohjalta, vaan tutkittuun tietoon nojaten. Poliittisesti ohjattu, ideologisoitu tutkimus olisi nimenomaan sattumanvaraista – ja mitä todennäköisimmin myös veronmaksajan näkökulmasta tuhlaavan tehotonta.
Jos poliitikot alkavat määritellä, mitä sanoja tai aiheita tutkimuksessa saa käyttää – kuten ”feminismi” tai ”rodullistettu”, ”ilmastonmuutos”, ”tasa-arvo”, ”Nato” tai ”ydinvoima” – ajaudumme vaarallisen ennakkosensuurin tielle. Samalla murennamme juuri sen perustan, jota vapaa tiede ja aito innovaatio edellyttävät.
Se on askel kohti kehitystä, joka monessa maassa on jo alkanut nakertaa demokratiaa.
Tunnettusuomalainen filosofiGeorg Henrik von Wrightvaroitti jo 1980-luvulla, että länsimainen sivilisaatio on vaarassa vajota välineellisen järjen ylivallan alle: “Me osaamme yhä tarkemmin mitata, miten tehdään, mutta emme enää kysy, miksi.”
Kun tiedon arvoa mitataan yksinomaan sen taloudellisella hyödynnettävyydellä, unohtuu sivistyksen syvempi tehtävä: se auttaa meitä ymmärtämään ihmisyhteisöjä, arvoja ja olemassaolon tarkoitusta.
Tässä ajassa tarvitsemme enemmän kuin koskaan kriittistä, uteliasta ja ennakkoluulotonta ajattelua – emme vähemmän.
Tieteen vapaus on suomalaisen demokratian, koulutuksen ja tulevaisuuden ytimessä. Pidetään siitä kiinni.
Anders Adlercreutz on opetusministeri (r).
Vieraskynien kirjoitusohjeet: www.hs.fi/vieraskyna/",news
"Kiinalaiset verkkokaupat voivat toimia ilman samoja velvoitteita kuin suomalaiset yritykset. Päättäjien pitää toimia nopeasti.
Kirjoitus on vierailevan asiantuntijan näkemys.
Kiinalaisetverkkokaupat ovat vallanneet merkittävän osuuden Suomen vähittäiskaupasta. Tullin mukaan vuonna 2024 Euroopan unionin ulkopuolelta tuli Suomeen 28,2 miljoonaa lähetystä, kun vuotta aiemmin vastaava luku oli vain 3,6 miljoonaa. Kasvua oli 678 prosenttia. Tämä selittyy etenkin kiinalaisten toimijoiden, kuten Temun ja Sheinin, kasvulla. Kaikista EU:n ulkopuolisista lähetyksistä jopa 98 prosenttia tuli Kiinasta.
Kiinalaiset verkkokaupat tarjoavat tuotteita, jotka ovat usein huomattavasti halvempia kuin kotimaiset. Tämä johtuu osin siitä, että kiinalaiset kaupat eivät noudata samoja lakeja ja velvoitteita kuin suomalaiset yritykset. Ne pystyvät ohittamaan esimerkiksi tuotevastuusääntelyn, alkuperämerkinnät, kielivaatimukset ja kuluttajansuojan.
Myös markkinointi on usein harhaanjohtavaa tai aggressiivista, eikä tuotteen turvallisuudesta tai tuotannon vastuullisuudesta ole tietoa.
Samaanaikaan suomalaiset yritykset sitoutuvat noudattamaan lainsäädäntöä sekä vastuullisen ja kestävän liiketoiminnan periaatteita, jotka koskevat tuoteturvallisuutta, työntekijöiden oikeuksia ja ympäristövaikutuksia.
Myös EU säätelee – jatkossa entistä laajemmin – esimerkiksi tekstiili- ja muotialan yrityksiä vastuullisuuden ja kestävyyden näkökulmista. Tämä kasvattaa kotimaisten yritysten hallinnollista taakkaa ja heikentää niiden asemaa suhteessa sääntelyn ulkopuolella toimiviin verkkokauppajätteihin.
Tämä on nähty muun muassa tekstiili- ja muotialalla: alan liikevaihto on laskenut kaksi vuotta. Vuosina 2023–2024 konkurssit ovat lisääntyneet. Lomautukset ja irtisanomiset ovat varjostaneet alaa.
Reilun kilpailun pelisäännöt täytyy turvata. Suomen on heti otettava käyttöön viranomaisyhteistyöhön perustuva valvontamalli. Kansallisessa tehovalvontahankkeessa voisivat olla mukana Tulli, Verohallinto, Kilpailu- ja kuluttajavirasto, Tukes, STUK ja Traficom.
Viranomaisten tulee valvoa, että EU:n ulkopuolelta tulevat verkkokauppatilaukset täyttävät tuoteturvallisuutta, verotusta ja sääntelyä koskevat vaatimukset.
Samaan aikaan Suomen on vaikutettava EU:ssa siihen, että verkkokauppa-alustat ja logistiikkayhtiöt velvoitetaan toimittamaan EU:n sisämarkkinoille vain sääntelyn mukaisia tuotteita. Viranomaisten omat valvontaresurssit ovat riittämättömät.
Suomenkansalliseen tehovalvontaan voidaan ottaa mallia alkoholin verkkovalvonnasta vuosilta 2022–2023. Vastaavaa tehostettua valvontaa tarvitaan Kiinasta tulevien lähetysten kohdalla.
Tarvittaessa verkkokauppojen sääntörikkomuksista on määrättävä tuntuvia seuraamuksia. Sakot ja muut sanktiot ovat kannustin sääntöjen noudattamiseen ja markkinoiden tasapainottamiseen.
Tehostettu valvonta edistää reilua kilpailua, tukee suomalaisten yritysten toimintaedellytyksiä ja parantaa kuluttajien oikeusturvaa. Globaalissa verkkokaupassa ei saa olla niin, että osa toimijoista kiertää muiden noudattamia sääntöjä.
Tämä tehovalvontamalli saa tukea Euroopan unionilta. Euroopan komission verkkokauppatiedonanto alkuvuodelta suositti jäsenmaille viranomaisyhteistyötä ja toimia sääntöjen noudattamisen varmistamiseksi. Komission mukaan nopea reagointi ja pitkäjänteinen sääntöjen valvonta ovat avainasemassa verkkokaupan pelisääntöjen yhdenmukaistamisessa.
Ellei tehovalvonta ole mahdollista, EU voisi harkita tullin käsittelymaksujen käyttöönottoa arvoltaan vähäisille tuotteille. Nämäkin tuotteet pakkausmateriaaleineen joudutaan nimittäin lopulta käytön jälkeen käsittelemään ja hävittämään EU:n jäsenmaissa. Tullin käsittelymaksu toimisi siten ennakollisena jätemaksuna.
Lisäpaineitatilanteeseen voi luoda myös Yhdysvaltojen poliittinen suunnanmuutos. PresidenttiDonald Trumpon esittänyt merkittäviä lisätulleja kiinalaisille tuotteille, mikä ohjaisi entistä suurempia tuontivirtoja EU:n alueelle.
Kiinalaisten verkkokauppojen on noudatettava samoja velvoitteita kuin kotimaisten yritysten. Suomen hallituksen on varmistettava kansallisesti sekä EU:n päätöksenteossa, että kilpailu unionin sisämarkkinoilla on oikeudenmukaista, vastuullista ja kuluttajalle turvallista.
Kirjoittaja on Suomen Tekstiili & Muoti -yhdistyksen toimitusjohtaja.
Vieraskynien kirjoitusohjeet: www.hs.fi/vieraskyna/",news
"Dollarin heikentyminen vaikuttaa nyt monien suosittujen sijoitusrahastojen tuottoihin ikävästi. Ennen pitkää kurssit liikkunevat jälleen toiseen suuntaan.
Moni piensijoittaja on hieronut viime aikoina ihmetyksestä silmiään. Yhdysvalloissa puhutaan osakemarkkinoiden rallista, mutta oman Amerikka-rahasto-osuuden arvo sen kun putoaa.
Syynä on dollarin luisu. Dollari vahvistui viime vuoden lopulla Donald Trumpin presidentiksi valinnan jälkeen, kun odotuksissa vielä oli, että hän tekisi Yhdysvaltojen taloutta vahvistavia päätöksiä. Kun virkakausi tammikuussa alkoi, todellisuus oli toisenlainen. Trumpin ”suuri kaunis laki” on kasvattamassa liittovaltion velkaa, hallinto on karkottanut laittomia siirtolaisia eli työvoimaa, ja tullisotakin heikentää talouskasvua.
Tammikuun puolivälissä dollarin arvo alkoi heiketä varsin nopeasti. Suhteessa euroon se on halventunut jo noin 12 prosenttia. Tammikuun alussa dollari ja euro olivat lähes samanarvoisia, nyt yhdellä dollarilla saa 0,85 euroa.
Se tarkoittaa, että jos on sijoittanut yhdysvaltalaisiin osakkeisiin, niiden arvo euroiksi muutettuna on laskenut, vaikka osakkeen dollariarvo olisi pysynyt samana.
Yhdysvaltojen laaja S&P 500 -osakeindeksi on noussut vuoden alusta kuutisen prosenttia. Suomalaisten Amerikka-indeksirahastojen arvot ovat sen sijaan saman verran miinuksella. Yhdysvaltoihin sijoittavat osakeindeksirahastot ovat olleet viime vuosina suosittuja, ja maailman indeksirahastoissakin yhdysvaltalaisten osakkeiden paino on noin 70 prosenttia. Siksi dollarin luisun vaikutus on ehkä tullut monille tavallisille kuluttajille eri tavalla näkyväksi kuin aiemmin. Kolmasosalla suomalaisista on rahastosijoituksia.
Rahastoraportin mukaan suomalaisissa Yhdysvaltojen osakemarkkinoille sijoittavissa rahastoissa oli pääomaa toukokuun lopussa 10,1 miljardia euroa. Globaalilla hajautuksella sijoittavissa rahastoissa varoja oli 37,9 miljardia euroa.
Yhteensä sijoitusrahastoissa oli 183 miljardia euroa. Tästä vain osa on yksityishenkilöiden varallisuutta, suurin osa on niin sanottujen instituutioiden sijoituksia.
Valuuttakurssimuutosten kokonaisvaikutusten arvioiminen ei ole aivan näin yksinkertaista. Monilla yhdysvaltalaisilla yrityksillä on paljon liiketoimintaa myös muualla maailmassa. Vaikkapa Teslan tai Applen Euroopan-myynnin arvo muutettuna dollareiksi on vastaavasti noussut, kun euro on vahvistunut suhteessa dollariin. Jos siis eurohintoja ei ole alennettu vastaavasti.
Yhdysvaltalaisten yritysten kilpailukyky maailmanmarkkinoilla on myös parantunut. Dollarin heikkeneminen voi siis kasvattaa yritysten tuloksia ja kenties nostaa niiden osakekursseja.
Näitä vaikutuksia on vaikeampi laskea suoraan, mutta oletettavasti ne loiventavat dollarin heikkenemisen vaikutusta suomalaisen sijoittajan salkkuun.
Kuluttajan kukkaroon dollarin liikkeet vaikuttavat myös dollareissa hinnoiteltavissa tuotteissa. Tärkein niistä on öljy. Bensiinin ja dieselin hinnasta 50–60 prosenttia on veroja, eli dollarin arvo ei heijastu täysimääräisesti autoilijan tai veneilijän maksamiin hintoihin. Vaikutusta sillä kuitenkin on.
Kansantalouden kannalta tärkein valuuttakurssin vaikutus tulee vientiyritysten kautta. Esimerkiksi perinteisiä ja uusiutuvia liikennepolttonesteitä tekevän Nesteen tuotteet hinnoitellaan dollareissa, mutta yhtiön tulos raportoidaan euroissa. Dollarin heikkeneminen siis heikentää tulosta.
Konepajateollisuus ja metsäyhtiöt puolestaan kärsivät siitä, että Suomessa tapahtuvan tuotannon kulut maksetaan euroissa. Se heikentää tuotteiden kilpailukykyä maailmanmarkkinoilla.
Moni suomalainen konepajayhtiö on viime vuosina investoinut tuotantoon Yhdysvalloissa, mikä loiventaa euron vahvistumisen vaikutuksia. Se antaa suojaa myös korkeilta tuontitulleilta.
Liikaa piensijoittajan ei kannata valuuttakurssimuutoksista ahdistua. Valuuttojen keskinäiset suhteet heittelevät jatkuvasti.
Euroajan dollaripohjat nähtiin finanssikriisin aikoihin vuonna 2008, kun dollari maksoi vain 0,6 euroa. Sen jälkeen dollari on pitkällä aikavälillä vahvistunut, ja vuonna 2022 dollarin arvo jopa ylitti euron hetkellisesti. Heilunta on ollut kaiken kaikkiaan suurta.",news
"Palstalla pääkirjoitustoimittaja palaa viikon puheenaiheeseen.
KeskiviikkonaHelsingissä avattu Merihaansilta ei ole mikään länsimetro. Se valmistui ajallaan.
Onnistumisen taustalla on tylsältä kuulostava niin kutsuttu allianssimalli, josta veronmaksajan on syytä iloita.
Nykyään tiedetään, että kun julkinen sektori tilaa sillan tai tunnelin kaltaista vaativaa infrastruktuuria, tilaajan kannattaa alusta pitäen suunnitella hanke yhdessä rakentajien ja suunnittelijoiden kanssa. Suunnittelussa saattaa kestää, mutta tilannekuva on kaikilla sama ja tieto kulkee.
Jos hankkeen kustannukset jäävät suunniteltua pienemmiksi, kaikki saavat säästyneestä rahasta siivun. Jos kustannukset ylittyvät, kaikki jakavat laskun.
Ryhmäpaine ja yhteinen suunnittelu ovat tuottaneet tulosta: niin Tampereen Rantatunneli kuin Helsinkiä ja Espoota yhdistävä Raide-Jokerikin ovat paitsi valmistuneet etuajassa myös alittaneet budjettinsa.
Kummankin taustalla on allianssimalli.
Oikaisu 23.6. kello 8.55: Toisin kuin jutun leipätekstissä aiemmin kerrottiin, avattu silta on nimeltään Merihaansilta, ei Hakaniemensilta.",news
"Pastori Jimmy Swaggart oli Donald Trumpin esikuva, joka kylvi nykyisen toksisen politiikan siemenet 1980-luvulla.
Kirjoittaja on HS:n ulkomaantoimittaja.
PastoriJimmy Swaggartkutsuttiin Luojansa luo heinä­kuun 1. päivänä. Hän oli 90-vuotias.
Swaggart oli teko­pyhä irstailija, joka ei epäröinyt tuhota lähimmäisiään sellaisten syntien takia, joihin hän syyllistyi itse. Swaggart oli viemässä politiikkaa nykyiseen toksiseen suuntaansa ja oli esi­kuva presidenttiDonald Trumpille.
Swaggartinelämän­tarina olisi fiktiona epä­uskottava.
Jimmy Lee Swaggart syntyi vuonna 1935 Louisianaan Yhdysvaltojen syvään etelään. Isä oli saarnaaja ja laulaja.
Musiikki kulki suvussa: Swaggart musisoi serkkunsaJerry Lee Lewisinkanssa, josta tuli yksi varhaisen rock’n’rollin suurista. Jerry Lee Lewis nai 13-vuotiaan serkkutyttönsä, mutta se on toinen tarina.
Tai tavallaan ei ole.
Swaggart itse oli 17-vuotias, kun hän vei vihille 15-vuotiaan tytön. Teiniperhe eli äärimmäisessä köyhyydessä. He yöpyivät kirkkojen kellareissa, kun Swaggart kiersi saarnaamassa Louisianan maaseudulla.
Swaggart julkaisi saarnojaan ja laulujaan äänilevyllä, mutta kieltäytyi sopimuksestaElviksestätähden tehneen levy-yhtiö Sunin kanssa.
Swaggartintausta oli helluntaiherätyksessä. Hänen tulikivenkatkuisissa saarnoissaan oli aina vihollinen: kommunismi, rock’n’roll, juutalaiset, katolinen kirkko, homot.
Swaggartin siirtyminen tv-saarnaajaksi räjäytti pankin. Kiihkeällä saarnalla oli tilausta Lousianan ulkopuolellakin.
1980-luvulla Swaggart oli kotiyleisön edessä yhtä suuri tähti kuin vaikkapaBruce Springsteen. Hän saarnasi stadioneilla ja myi 15 miljoonaa levyä.
Huippuvuonna 1986 hänen bisneksensä tuottivat arviolta 140 miljoonaa dollaria, nykyrahassa nelisensataa miljoonaa. Swaggart osteli loistoautoja ja lensi yksityislentokoneillaan, joita hänellä oli kaksi.
Kapeasti tulkittuna Swaggart ei ottanut kantaa päivänpolitiikkaan, mutta oli selvää, millä puolella hän oli. PresidenttiRonald Reagankutsui Swaggartin Valkoiseen taloon. Nykyään Yhdysvaltojen politiikka on silkkaa swaggartia,ja uskonnollinen oikeisto on maassa mahtava voima.
Jos tarina ei vielä tunnu tarpeeksi kummalliselta: Swaggartin kirkko rahoitti Etelä-Afrikan rasistisen apartheidhallituksen tukemaa mosambikilaista sissiliikettä.
LopultaSwaggart kompastui tekopyhyyteensä.
Hän syytti kilpailevaa pastoria irstailusta. Tämä palkkasi yksityisetsivän, joka sai Swaggartin kuvattua seksityöläisen kanssa motellissa.
Mutta ei niin suurta syntiä, ettei siitä suoralla lähetyksellä selviäisi. Swaggartin ”olen tehnyt syntiä” -saarna helmikuussa 1988 on Yhdysvaltojen televisiohistoriassa tarunhohtoinen esitys.
Swaggart tunnusti syntinsä – varoen tarkasti yksityiskohtiin menemistä – ja anoi anteeksiantoa Jumalalta, perheeltään ja miljoonilta tv-katsojilta. Lopussa hän kyynelehti. Itse Saatanakin olisi saanut anteeksi.
Voittoisa paluu kesti parisen vuotta. Sitten liikennepoliisi pysäytti Swaggartin, kun hänellä oli seksityöläinen kyydissä.
Swaggart ei enää palannut supertähdeksi.
Swaggartinrinnalla pysyi tosiuskovien seurakunta Louisianassa, uskollinen vaimo sekä suurisuinen liikemies New Yorkista.
Donald Trump katseli Swaggartin saarnoja ihaillen alusta asti. Trumpin esiintymisistä näkee, että on tyyli on sisäistetty.
Sisäisellä johdonmukaisuudella ei ole väliä, sillä tärkeintä on röyhkeä karisma ja nostattava tunne. Yleisön saa parhaiten puolelleen hyökkäämällä kuviteltuja vihollisia vastaan. Ja kun yleisö syö kädestä, saarnamies itse saa anteeksi minkä tahansa irstailun.
Trump lähetti surunvalittelunsa ”veljelleen” Jimmy Swaggartille: ”Hän oli uskon mies vertaansa vailla, yksi pisimpään palvelleista televisioevankelistoista, jonka rakkaus Jumalaan ja isänmaahan antoi miljoonille voimaa.”",news
"Kahden prosentin korkotaso on normaali eikä talouden jarru. Kuluttajien luottamuksen palauttamiseen tarvitaan nyt muutakin.
Lyhyet markkinakorot eli euriborit ovat nyt kahdessa prosentissa, ja sinne ne näyttäisivät joksikin aikaa jäävän. Ellei Atlantin takaa tule uusia ikäviä tulliuutisia.
Joidenkin mielestä tämäkin taso tuntuu korkealta. Se on ymmärrettävää, sillä korot olivat lähellä nollaa kymmenen vuoden ajan vuoteen 2022 asti. Nollakorkoihin ehdittiin tottua.
Kolme vuotta sitten korot ponkaisivat jyrkkään nousuun, kun Euroopan keskuspankki ryhtyi taltuttamaan laukkaavaa inflaatiota. Vuoden euribor nousi yli neljään prosenttiin. Se oli šokki erityisesti asuntomarkkinoille ja rakennussektorille.
Nollakorot olivat kuitenkin historiallinen poikkeus ja pitkällä aikavälillä taloudelle haitallisia. Kun rahan lainaaminen ei maksa mitään, käsitys riskistä hämärtyy. Se voi johtaa muun muassa hintakupliin. Suomessakin rakentaminen ja asuntosijoittaminen lähtivät joiltain osin käsistä.
Korkotaso pitää suhteuttaa inflaatioon eli rahan arvon heikkenemiseen. Jos sekä inflaatio että korko ovat kahdessa prosentissa, todellinen korko on nollassa. Sen kanssa pitäisi siis pystyä elämään, sekä yritysten että kuluttajien.
Jos investointi ei tällä korkotasolla näytä kannattavalta, ehkä sitä ei pidäkään toteuttaa. Asunnon ostaja puolestaan voi realistisesti olettaa, että hänen tulonsa nousevat tulevina vuosina lähes koron verran.
Suomen talous kasvaa viime tietojen mukaan noin prosentin vuosivauhtia. Erityisesti vienti on piristynyt ja asuntokauppakin pikkuhiljaa. Kuluttajien varovaisuus on nyt koko talouden pahin jarru. Suomen taloudesta noin puolet on yksityisen kulutuksen varassa
Korkotasosta kuluttamisen ei pitäisi olla kiinni.
Ihmisiä tuntuu kalvavan epämääräinen epävarmuus, eikä se ole ihme. Viime vuosina on koettu kriisiä kriisin perään: koronaviruspandemia, Venäjän hyökkäys Ukrainaan, energiakriisi, inflaation laukka, korkopiikki... Työttömyyskin on kasvanut.
Korkojen lisäksi myös inflaatio ja sähkön hinta ovat jo palanneet normaalilukemiin. Työllisyysluvuissa on nähty ensimmäisiä orastavia merkkejä käänteestä parempaan.
Toivottavasti tämä kaikki näkyy pian myös kuluttajien mielialoissa.",news
"Espanjan sisäpolitiikkaa kuohuttaa jälleen suuri korruptioskandaali. Se näkyi epäsuorasti myös Naton huippukokouksessa Haagissa.
Kuva:Lasse Rantanen
Espanjanpääministeri Pedro Sánchez on jälleen kiperässä paikassa. Hänen johtamansa sosialistinen työväenpuolue PSOE (Partido Socialista Obrero Español) rypee korruptioskandaalin kourissa.
Epäillään, että puolueen keskeisille hahmoille on maksettu voitelurahaa satojentuhansien eurojen arvosta. Espanjassa ovatkin ylytyneet vaatimukset Sánchezin erosta ja uusien parlamenttivaalien järjestämisestä.
Sánchezin asemalle vaarallista on, että lahjusepäilyt sivuavat hänen poliittista lähipiiriään. Lisäksi Sánchezin hallitus on vähemmistöhallitus, jonka toimintakyky riippuu täysin parlamentin pienistä vasemmistoryhmistä ja alueellisista pienpuolueista.
Sánchezinaseman hataruus tunnetaan Euroopassa. Se näkyi epäsuorasti kesäkuussa Naton huippukokouksessa Haagissa. Espanja oli siellä ainoa maa, joka ilmoitti tiukasti, ettei voi suostua Yhdysvaltojen presidentin Donald Trumpin ajamaan ja Naton pääsihteeri Mark Rutten käsikirjoittamaan puolustusmenojen rajuun nostamiseen.
Sánchez ilmoitti jo ennen huippukokousta, ettei Espanja suostu varustelumenojen vuoksi korottamaan veroja tai leikkaamaan julkisia palveluja ja sosiaalietuja.
Espanja selvisi pullikoinnistaan hämmästyttävän helpolla. Selitys lienee, että muut Nato-maat ymmärsivät Sánchezin sisäpoliittiset ongelmat. Hänellä ei ole varaa suututtaa asevarustelua vastustavia vasemmistolaisia tukipuolueitaan.
Korruptiotutkinnassa on kysymys siitä, että kolmen PSOE:n keskeisen vaikuttajan epäillään saaneen lahjuksia, jotka liittyvät julkisiin rakennusurakoihin.
Epäilyjen keskiössä ovat entinen liikenneministeri José Luis Ábalos, hänen avustajansa Koldo García ja PSOE:n organisaatiosihteeri Santos Cerdán.
Cerdán on sosialistipuolueen kolmanneksi tärkein virkailija ja pääministeri Sánchezin oikea käsi. Sánchez onkin puolustanut luottomiestään sinnikkäästi aina tähän viikkoon asti.
Sánchezin kanta muuttui, kun selvisi, että García oli pitkään nauhoittanut salaa Àbalosin ja Cerdánin kanssa käymiään keskusteluja ja tutkivan tuomarin mukaan ne osoittivat Cerdánin olleen joukon johtaja.
Tuomari määräsi alkuviikosta Cerdánin vangittavaksi, ettei hän ehtisi hävittää mahdollisia todisteita. Nyt Espanjassa jännitetään, kuinka pitkälle korruptiovyyhti mahtaa vielä ulottuakaan.
Sánchez on puolustautunut sanomalla, että korruptio koskee vain yksittäisiä puolueen jäseniä, ei koko puoluetta. Hän ei aio erota ja järjestää uusia vaaleja. Espanjan vasemmisto pelkää, että uudet vaalit johtaisivat oikeiston ja populistien suurvoittoon.
Poliittisellakorruptiolla on diktaattori Francisco Francon jälkeisessä demokraattisessa Espanjassa pitkä häntä, joka ulottuu maan ensimmäisen pitkäaikaisen pääministerin Felipe Gonzálezin valtakaudelle asti.
Espanjan demokratisoitumisen jälkeen maata ovat hallinneet vuorotellen sosiaalidemokraattiseksi katsottava PSOE ja konservatiivinen kansanpuolue PP (Partido Popular). Molemmat ovat vuorollaan jääneet kiinni laajasta korruptiosta.
Pedro Sánchez itse nousi pääministeriksi sen jälkeen, kun kansanpuoluetta edustanut pääministeri Mariano Rajoyn hallitus kaatui korruptioskandaaliin. Sánchezin tavoin Rajoy puolustautui sanomalla, ettei hän tiennyt korruptiosta mitään ja että korruptio ei koskenut puoluetta vaan yksittäisiä henkilöitä.
Korruptio on Espanjan politiikassa sitkeä ongelma. Maassa ei ole sellaisia institutionaalisia rakenteita, jotka pystyisivät riippumattomasti valvomaan, että poliitikkojen ja virkamiesten toiminta on läpinäkyvää ja vastuullista. Tilaisuus näyttää tekevän espanjalaisesta poliitikosta varkaan.",news
"Uutiset Kiinasta tulee tulkita rohkaisuna ilmastotoimiin, ei lupana niiden tahdin höllentämiseen.
Kun ilmastokriisistä on uutisoitu, toivoon on harvemmin ollut aihetta. Monikriisin keskellä synkkenevään maailmaan mahtuu kuitenkin hyvä uutinen: näyttäisi siltä, että Kiinan hiilidioksidipäästöt ovat olleet lievässä laskussa vuoden verran.
Näin on tapahtunut siitä huolimatta, että sähkönkulutus Kiinassa on edelleen kasvanut. Aurinko- ja tuulivoimaa rakennetaan huimalla tahdilla. Vain muutamassa kuukaudessa Kiinaan on ilmestynyt koko Saksan aurinkosähkötuotannon kapasiteettia vastaava määrä aurinkovoimaa.
Jos suunta pysyy tällaisena, koko maailman hiilidioksidipäästöt saattavat kääntyä laskuun. Suomen ilmastopaneelin puheenjohtaja Jyri Seppälä pitää Kiinasta kuultujen uutisten valossa jopamahdollisena, että maapallon keskilämpötilan nousu esiteolliseen aikaan verrattuna jää alle kahden asteen.
Suuressa maassa ristiriitaiset todellisuudet vallitsevat silti yhtä aikaa. Hiilivoimalla on Kiinassa edelleen vankka jalansija, jota voimakas lobbauskoneisto pönkittää. Viime vuonna Kiina aloitti paljon hiilivoimaloiden rakennushankkeita.
Ja vaikka päästöt nyt näyttävät olevan laskusuunnassa, niiden täytyisi laskea paljon nopeammin kuin prosentin vuosivauhtia. Ei pidä unohtaa, että Kiina on edelleen maailman suurin hiilidioksidin tupruttelija, ellei päästöjä suhteuteta asukaslukuun.
Ilmastopoliittisessa keskustelussa Kiina-korttia on lyöty pöytään lähes aina, kun keskustelua on ylipäätään käyty. On sanottu, että koska Kiina ja Intia joka tapauksessa tuottavat valtavia ilmastopäästöjä, niin Suomen tai Euroopan pyrkimykset omien päästöjensä vähentämiseksi ovat joutavia.
Samalla logiikalla voisi sanoa, että nyt kun Kiinan päästöt todella laskevat, niin Euroopalla olisi varaa katsoa sivusta, ottaa hyvä asento ja alkaa päästää entistä enemmän hiiltä ilmaan.
Tosiasiassa hyvinvoivat länsimaat, Suomi niiden joukossa, ovat omalla kulutuksellaan suurelta osin vastuussa Kiinan ja muiden kaukaisten maiden ilmastopäästöistä ja toisella puolen maailmaa tapahtuvasta luontokadosta. On arvioitu, että vajaa puolet suomalaisten kulutuksen hiilijalanjäljestä syntyy ulkomailla.
Vaikka Kiina näyttää nyt tarjoavan aihetta toivoon, Euroopan on toimittava ikään kuin ilmastokysymyksestä puhuttaisiin yhtä paljon kuin vuonna 2018 globaalin ilmastoherätyksen aikaan. Ilmastokriisi muuttuu koko ajan akuutimmaksi.
Euroopan päättäjien ja tiedotusvälineiden huomiosta suuren osan ovat viime vuosina vieneet koronaviruspandemia, sota Ukrainassa, Gazan tilanne ja Donald Trump. Ilmastosta huolehtiminen ei toki onnistu, jos syttyy laajamittainen sota, ja sodan välttämiseksi Euroopan on varustauduttava.
Ilmastopolitiikasta uhataan irrottaa otetta niin lähellä kuin kauempanakin. Suomessa paine ilmastolain avaamiseen on kuluneen vuoden aikana kasvanut, vaikka toistaiseksi näyttää, että kokoomus pitää hallituksessa siitä kiinni. Hallitus on kuitenkin käytännössä haluton tekemään politiikkaa, jolla ilmastolaissa vaadittuun vuoden 2035 hiilineutraaliustavoitteeseen päästäisiin.
Suomen ilmastopaneelin mukaan metsien hakkuita Suomessa pitäisi vähentää yli kymmenen prosenttia, jotta tavoite saavutettaisiin. Poliittista tahtoa tähän ei ole näkyvissä, vaikka hakkuiden rajoittamista kannattaa myös moni kansalainen.
Petteri Orpon (kok) hallitus on myös loiventanut aiemmin päätettyä biopolttoaineiden jakeluvelvoitteen nostoa, mikä lisää liikenteen päästöjä.
Samoin EU:n ilmastopolitiikassa puhaltavat nyt maltillisemmat tuulet. Euroopan komissio harkitsee ehdottavansa lakia, jolla se höllentäisi unionin vuoden 2040 ilmastotavoitteen saavuttamisen kriteerejä jäsenmaille.
Uutiset Kiinasta tulee tulkita toimintaan rohkaisevana signaalina, ei lupana löysentää tahtia. On luontevampaa rehkiä ilmaston eteen, kun muutkin kantavat kortensa kekoon.",news
"Maailma on lyhyessä ajassa muuttunut seksuaalivähemmistöille entistä uhkaavammaksi.
Kun Pride-kulkueet viime vuonna tähän aikaan keräsivät joukkojaan juhlimaan ja protestoimaan, maailma oli toisenlainen. Ei vielä tiedetty, että Yhdysvalloissa valtaan palaisi Donald Trump ja että edessä olisi järjestäytynyt hyökkäys seksuaali- ja sukupuolivähemmistöjä vastaan.
Alle vuotta myöhemmin Suomen ulkoministeriö on joutunut päivittämään matkustustiedotettaan Yhdysvaltojen osalta: jos syntymässä määritetty sukupuoli on eri kuin passin nykyinen sukupuoli, ei voida enää taata, että maahan pääsee kunnossa olevalla viisumillakaan.
Maailma kaiken kaikkiaan on lyhyessä ajassa käynyt seksuaali- ja sukupuolivähemmistöille entistä uhkaavammaksi.
EU-maa Unkari hyväksyi keväällä lain, joka kieltää Pride-kulkueet ja antaa viranomaisille valtuudet käyttää automatisoitua kasvojentunnistusteknologiaa kiellon valvontaan. Päätös rikkoo EU:n tekoälylainsäädäntöä.
Myös Britanniassa tasa-arvo koki iskun, kun korkein oikeus rajasi keväällä tasa-arvolain mukaiset naisten oikeudet vain biologisille naisille, mikä sulkee sukupuolensa korjanneet tiettyjen palvelujen ulkopuolelle.
Suomessa seksuaali- ja sukupuolivähemmistöt seuraavat kehityskulkuja tuntien epävarmuutta tulevaisuudesta. Täällä tilanne ei ole yhtä synkkä kuin maailmalla, mutta huolenaiheita on meilläkin.
Laki eheytyshoitojen kiellosta ei näytä etenevän. Lain tarkoitus on kriminalisoida uhreilleen traumaattiset ”hoidot”, joilla seksuaalista suuntautumista tai sukupuoli-identiteettiä pyritään väen väkisin oikaisemaan muottiin, johon se ei luonnostaan taivu. Käytännössä kyse on henkisestä kidutuksesta.
Asia on surullinen eheytyshoitojen uhrien kannalta ja kansanvallan näkökulmastakin hyvin ongelmallinen. Oikeusministeriössä ei haluta edistää lakia, vaikka sen takana on 50 000 kansalaisen nimet ja eduskunnan selvän enemmistön tahto.
Jokainen yllä mainittu esimerkki muistuttaa, että sateenkaarilippu ei liehu Pride-viikonloppuna turhaan.",news
"Mökkiläisen sienimetsällä on rahallinen arvo, ja se on varsin korkea. Mökkiläinen ja metsänomistaja voisivat neuvotella, millä hinnalla metsä säästyy.
Kirjoittaja on HS:n pääkirjoitustoimittaja.
Huojuukomökki­tonttisi naapurissa upea järeä hongikko, jonka siimeksessä ovat rakkaimmat mustikka- ja tatti­paikkasi? Huonoja uutisia: metsä on toden­näköisesti pääte­hakkuu­iässä.
Suomessa on hakattu viime vuosina paljon metsää, koska teollisuudella on ollut pulaa puusta ja puun hinta on ollut korkea.
Hakkuut näkyvät ja kuuluvat monin tavoin. Tuttavapiirissäni moni on harmitellut maajusseja, jotka ovat tehneet avohakkuun aivan mökkitontin rajoja myöten.
Ehkä jokaisenoikeudet ovat hämärtäneet käsityksen metsän omistusoikeudesta. Monilla tuntuu olevan vaikeuksia käsittää, ettei mökkiläisellä ole taloudellista tai moraalistakaan oikeutta toisen metsään. Jos haluaa varmistaa, että mökkipihan ympärillä on metsää, se pitää omistaa.
Pitäisiolla myös herkkyyttä ymmärtää, että metsänhoito on maaseudulla merkittävä elinkeino. Maajussi (tai metsäyhtiö) ei ole luontovastainen juntti vaan hankkii elantoa ja sidotulle pääomalle tuottoa.
Sitä upeaa hongikkoa on 60–80 viime vuoden aikana istutettu, karsittu ja harvennettu. Päämääränä on ollut päätehakkuusta saatava tulo, joka voi olla 10 000–20 000 euroa hehtaarilta. Hehtaari on neliö, jonka sivu on sata metriä.
Unelmien mustikkametsällä on siis suuri rahallinen arvo.
Harmija konflikti olisi mahdollista välttää. Naapurikiinteistöjen omistuksen voi selvittää Maanmittauslaitoksenpalvelusta. Mökkiläinen voisi ottaa yhteyttä omistajaan ja selvittää, millä hinnalla hän saisi ostettua suojavyöhykkeen tontilleen tai peräti koko sienimetsän. Jos metsä on hakkuukypsää, hinta voi toki olla varsin korkea.
Vastavuoroisesti metsänomistajat voisivat lähettää tiedon hakkuuaikeista hyvissä ajoin mökkiläisille ja tarjota mahdollisuutta jonkinlaisen suojavyöhykkeen säilyttämiseen korvausta vastaan. Moni kaupunkilainen ei tule ajatelleeksi, miten pieni oma mökkitontti itse asiassa on.
Jos vahinko on jo tapahtunut ja metsä on nurin, voi lohduttautua sillä, että yllättävän pian risut maatuvat ja tilalle kasvaa taimikko. Hakkuuaukealla lajisto muuttuu, kun valoa ja lämpöä on enemmän. Siinä saattaa menestyä mustikan sijaan vaikkapa makeaa marjaa tuottava vatukko.",news
"Suosituimmillekin aloille on mahdollista päästä tutkinto-opiskelijaksi avoimen yliopiston kautta. Opiskelijan kannalta ehdot ovat usein valitettavan epämääräisiä.
Moni nuori saa ensi viikolla iloisia uutisia, kun yliopistojen pääsykoevalinnan tulokset valmistuvat. Moni myös pettyy: toiveiden opiskelupaikka jäi saamatta.
Opiskelijavalinta on kokenut viiden viime vuoden aikana monta tervetullutta mullistusta. Hyvällä ylioppilastodistuksella pääsee nyt suoraan opiskelemaan melkein minne vain. Myös pääsykokeita on uudistettu niin, että ne mittaavat enemmän tiedollisia ja analyyttisiä valmiuksia kuin ulkoa pänttäämistä.
Yliopistojen ja ammattikorkeakoulujen porteista sisään voi kuitenkin päästä sisään myös kolmatta väylää, avointen opintojen kautta. Sen kehittäminen on jäänyt vähemmälle.
Tämä ”avoimen väylä” on ainakin teoriassa käytössä useimmille aloille ja useimmissa yliopistoissa lääketieteellisiä opintoja lukuun ottamatta. Jopa hakupainealoille kauppa- tai oikeustieteelliseen voi päästä suorittamalla avoimessa yliopistossa tietyn määrän opintopisteitä riittävän hyvällä keskiarvolla.
Yliopistojen suhtautuminen avoimen väylään ja sen järjestelyihin vaihtelee. Esimerkiksi Lappeenrannan Lut-yliopistossa on luotu erillinen tarkemmin määritelty ja ohjattu Highway-ohjelma, jonka osallistujat arvotaan. Myös Aalto-yliopistossa on selkeä avoimen väylä jopa kauppatieteellisen opintoihin.
Usein avoimen väylän ehdot ovat kuitenkin epämääräisiä, eli opiskelijan on mahdotonta tietää etukäteen, minkälainen opintomenestys riittää sisäänpääsyyn. Se on lannistavaa.
Avoimen väylässä on paljon etuja sekä opiskelijan että yliopiston kannalta. Paineinen pääsykoetilanne ei sovi kaikille, eikä opiskelumotivaatio ole aina vielä lukioikäisenä parhaimmillaan. Avoimen väylällä opiskelumotivaatio mitataan oikeilla opinnoilla. Sen sijaan, että opiskelija odottaisi seuraavia pääsykokeita, opinnot edistävät suoraan tutkintoa. Niistä joutuu myös maksamaan.
Yliopistokin hyötyy, kun opiskelijaksi tulee käytännön opinnoissa motivaationsa ja kykynsä osoittaneita.
Avointa väylää kannattaisi kehittää opiskelijan kannalta selkeämmäksi ja motivoivammaksi. Kevään kehysriihessä hallitus päätti ottaa käyttöön opintopistesetelin, joka kustantaisi avoimen opintoja 30 opintopisteen edestä. Se voisi kannustaa yliopistoja tekemään väylästä yhtä varteenotettavan sisäänottoreitin kuin todistusvalinta ja pääsykokeet jo ovat.
Oikaisu 29.6. kello 15.30: Toisin kuin pääkirjoituksessa aiemmin kirjoitettiin, avoimen väylä on käytössä myös joillakin taidealoilla.",news
"Aamulehtiennakoi, mitä Yhdysvaltojen presidentin Donald Trumpin tämänviikkoisista tullipäätöksistä seuraa.
”EU antaa Yhdysvalloille takaisin samalla mitalla, mutta se on ennenkin yrittänyt löytää tullien kohteeksi tuotteita, joiden hinnan noususta ei olisi haittaa omalle teollisuudelle: viskiä, moottoripyöriä, farkkuja.”
”Kauppasota olisi vihoviimeinen asia, mitä Suomen kituuttava talous kaipaa. Se söisi vähäisenkin kasvun ja venyttäisi taantumaa. Suuri riesa on myös epävarmuus, joka on jopa tullejakin tuhoisampi yrityksille.”
”Maanantaina Metsä Group ja sen kartonkia valmistava Takon tehtaan sulkenut konserniyhtiö Metsä Board antoivat tulosvaroituksen toiselle vuosineljännekselle. Emoyhtiö ilmoitti tappiokseen 35 miljoonaa euroa erityisesti markkinasellun heikon menekin takia Euroopassa ja Kiinassa. Tullien tuoma epävarmuus on yhtiön mukaan vaikuttanut negatiivisesti etenkin kartonkiasiakkaiden ostokäyttäytymiseen.”
”Yhdysvallat on Suomelle niin suuri kauppakumppani, että tullihaittoja ei millään pystytä estämään täysin tuotanto- ja hankintaketjujen uudelleenjärjestelyillä. Osa yhtiöistä pystyy siirtämään tuotantoaan maasta toiseen ja kiertämään tulleja.”
”Nykyiset tullit tulivat voimaan huhtikuussa. Kauppa hiljeni.”
Ilta-Sanomattoteaa, että Donald Trump on valtansa huipulla.
”Euroopan johtajat osoittivat hänelle juuri kunnioitusta Haagin Nato-kokouksessa. Perjantaina hän pääsi allekirjoittamaan ’suuren ja kauniin’ lakipakettinsa.”
”Lakipaketti sisältää muun muassa verohelpotuksia ja tukien leikkauksia. Demokraattien mukaan se leikkaa rikkaiden veroja ja vie köyhien tukia. Noin 12 miljoonaa yhdysvaltalaista uhkaa jäädä kokonaan ilman sairausvakuutusta, kun Medicaid-vakuutuksen ehtoja tiukennetaan.”
”Dollarin erikoisasema valuuttamarkkinoilla on suojannut Yhdysvaltain velanottoa. Tämä ei ehkä jatku loputtomiin. Yhdysvaltain kilpailijat kehittelevät keinoja dollaririippuvuudesta irtautumiseen.”
”Trumpin tullipolitiikka hermostuttaa myös Yhdysvaltain vanhoja liittolaisia, kuten Nato-maiden johtajia, jotka juuri olivat Trumpille mielin kielin Haagissa.”
”Virallisesti tuontitullien väitetään paikkaavan Yhdysvaltain budjettivajetta, mutta tämä voi olla hölmöläisen peitonjatkamista.”
”Trumpin päätöksien kaikki vaikutukset eivät toteudu hänen presidenttikaudellaan eivätkä ehkä hänen eläessäänkään. Tulevien presidenttien täytyy ratkaista ongelmat, ja tulevien sukupolvien maksaa velat.”",news
"Keskisuomalainenkatsoo perussuomalaisten puheenjohtajan Riikka Purran saaneen viime viikonvaihteen puoluekokoukselta vahvan mandaatin seuraavaksi kahdeksi vuodeksi.
”Valinta jatkokaudelle oli ennakoitu, mutta samalla sitä voidaan pitää poikkeuksellisena, sillä usein puolueet pyrkivät kääntämään vaalitappioiden suuntaa johtohenkilöä vaihtamalla.”
”Perussuomalaisten puoluekokouksen suurin yllätys koettiin varapuheenjohtajavaalissa, kun Teemu Keskisarja päihitti niukasti ministeri Mari Rantasen. – – Keskisarja näyttäytyy protestihahmona, jonka manöövereissä on harmittomalta vaikuttavaa provosointia.”
”Selvää on, että perussuomalaisten suunta ja yhtenäisyys ovat koetuksella. Voimakkaasti kasvanut puolue on kohdannut kannatuksen ylläpitämisen vaikeuden tilanteessa, jossa se joutuu kantamaan myös hallitusvastuuta.”
Lapin Kansaarvioi, että Keskisarjan ja Simo Grönroosin valinnat puheenjohtajistoon olivat puolueväeltä selkeä näpäytys Purralle.
”Läheskään kaikki perussuomalaiset eivät ole tyytyväisiä puolueen nykylinjaan, jota moni pitää paitsi liian kilttinä myös liian kokoomuslaisena – apupuolueleimasta halutaan eroon keinolla millä hyvänsä.”
”Aika näyttää, ottaako Purra varoituksesta vaarin. Jos ei ota, puheenjohtajuus tullee päätökseen. Jos ottaa, Orpon hallituksella voi olla edessään samanlainen kriisi kuin kesällä 2023.”
Karjalainenuskoo, että varapuheenjohtajien valinnoissa nähty näpäytys usuttaa Purraa ”puhumaan persua” entistä enemmän.
”Purralle ei toki ole perussuomalaisissa sellaista haastajaa, joka hänet sysäisi puheenjohtajan paikalta vastoin tahtoaan.”",news
"Tapauksen vaikutuksia suojelupoliisiin ja lainsäädäntöön pitää miettiä siitä riippumatta, onko eduskunnan pääsihteeri Antti Pelttari syyllistynyt rikokseen edellisessä tehtävässään suojelupoliisin päällikkönä.
Eduskunnan kansliatoimikunnan pitäisi keskiviikkona päättää, pidättääkö se pääsihteeri Antti Pelttarin virasta tähän kohdistuvan esitutkinnan ajaksi.
Poliisi epäilee Pelttarin syyllistyneen edellisessä tehtävässään suojelupoliisin päällikkönä virkarikoksiin ja turvallisuussalaisuuden paljastamiseen, joka luokitellaan maanpetosrikokseksi. Kyse on tilanteesta, jossa Venäjään kohdistuneeseen vastavakoiluun osallistui jo eläkkeelle jäänyt virkamies. Poliisi epäilee hänen saaneen salassa pidettäviä tietoja, vaikka hän oli eläkkeelle jäätyään siviili. Pelttarin puolestaan epäillään tienneen järjestelystä.
Pelttari kiistää syyllistyneensä rikokseen, eikä hänen mukaansa virantoimituksesta pidättämisellekään ole juridisia perusteita. Hän on kuitenkin ilmoittanut hyväksyvänsä virasta pidättämisen, jos kansliatoimikunta päätyy sille kannalle.
Se on hyvä, sillä paine virasta pidättämiselle on kasvanut selvästi sen jälkeen, kun hallinto-oikeuden emeritusprofessori Olli Mäenpää kannatti sitä kansliatoimikunnan häneltä tilaamassa lausunnossa. Suomen johtaviin virkamiesoikeuden tutkijoihin kuuluva Mäenpää kirjoitti itse asiassa, että ”olisi ongelmallista” olla pidättämättä pääsihteeriä virantoimituksesta.
Lisää painetta tuo se, että eduskunnan ylin johto näyttää pyrkineen lähinnä välttämään päätöksentekoa, vaikka puhemies Jussi Halla-aho (ps) tiesi rikosepäilyistä jo maaliskuussa.
Tässä tilanteessa olisi kiusallista, jos Pelttari riitauttaisi kansliatoimikunnan päätöksen. Jo nyt tapaus on tuonut turhan kolhun eduskunnan maineeseen. Juuri eduskunnan maineen vuoksi olisi ollut hyvä, jos Pelttari olisi oma-aloitteisesti siirtynyt sivuun aiemmin. Pääsihteerin tehtävä on sen verran erityinen.
Nyt kansliatoimikunnan on pidätettävä hänet virantoimituksesta.
Oikeusvaltiossa syyttömyysolettama on tärkeä. Esitutkinta ei tarkoita, että Pelttari olisi syyllistynyt rikokseen tai että tapaus välttämättä etenisi edes oikeuteen.
Siksi huomiota on hyvä laajentaa Pelttarista. Tapauksen vaikutuksia suojelupoliisiin ja lainsäädäntöön pitää miettiä siitä riippumatta, onko Pelttari syyllistynyt rikokseen.
Kun tiedustelulainsäädäntöä viime vuosikymmenen lopulla laadittiin, julkisuudessa esillä olivat erityisesti suojelupoliisin uudet oikeudet ja valtuudet. Vähemmälle huomiolle jäi, että samalla uusi lainsäädäntö toi aiemmin melko vapaasti toimineen suojelupoliisin tarkemmin lainsäädännön piiriin.
Se tarkoitti myös kulttuurin muuttumista viraston sisällä. Eläkeläisen toiminta suojelupoliisissa on merkki siitä, että muutos on kesken. Perinteisellä logiikalla toiminta on ollut järkevää: kaikkia kontakteja ei voi testamentata. Uudessa ajassa käynnissä on kuitenkin poliisitutkinta. Suojelupoliisin uuden johdon onkin varmistettava, että vanhoja tapoja saadaan kitkettyä pois. Myös valvonnan on seurattava, että näin tapahtuu.
Toinen pohdittava asia liittyy lainsäädäntöön. Pelttarin yksi juridinen argumentti viralta pidättämistä vastaan on, että epäillyt rikokset eivät ole tapahtuneet nykyisessä virassa. Argumentti on juridisesti pätevä. Oikeuskäytäntöä ei juurikaan ole siitä, mitä edellisissä viroissa tapahtuneesta moitittavasta menettelystä on seurannut. Nykyisen rikoslain mukaan jopa virkarikoksesta saadun tuomion jälkeen viraltapano koskee vain sitä virkaa, jossa rikos tehtiin, tai vastaavanlaista virkaa.
Rikoslain toisen luvun seitsemättä pykälää olisikin hyvä muuttaa niin, että virkarikoksen seurauksena tuomittava viraltapano voisi käsittää viran, jossa tuomittava on tuomitsemishetkellä. Viraltapanon mahdollisuutta ei silloin enää rajattaisi vain virkoihin, jossa rikos on tehty, ja vastaavanlaisiin virkoihin.
Pääsihteerin viraltapanopäätöksen venyminen on nostanut valokeilaan asioita, jotka muuten olisivat jääneet huomaamatta.
Niitä ei pidä unohtaa, vaikka nykyinen rikostutkinta osoittautuisi aiheettomaksi.
Oikaisu torstaina 19.6. kello 15.15: Tosin kuin aluksi kerrottiin, rikoslain toisen luvun 7. pykälän mukaan viralta voidaan panna siitä virasta, jossa rikos tehtiin tai vastaavanlaisesta virasta, jos hän on ehtinyt siirtyä siihen. Siksi on muutettu myös seuraavaa kappaletta.",news
"Helsingin keskustan kehityksessä on epäonnistuttu, mutta suuri osa kaupungin kiinnostavista uusista jutuista ei tapahdukaan siellä.
Kirjoittaja on Helsingin Sanomien vakituinen kolumnisti.
”Helsinki,taaki meininki”,räppäsi MC Taaki­börsta vuosi­tuhannen vaihteessa. Taaki on slangia ja tarkoittaa coolia, väkevää, yleisesti ottaen kovaa ja siistiä.
Helsingissä on melkein 140 000 ihmistä enemmän kuin tuolloin, ja monille meistä kasvun todistaneille kaupunki tuntuu muuttuneen sen vuoksi kaikin puolin taakimmaksi. Tai eurooppalaisemmaksi, joku voisi sanoa.
Tässä kelassa voi olla mukana alkukesän huumaa, mutta kyllä Helsinki on vuosi vuodelta parempi.Uutta kaupunkikulttuuria, niin kaupallista kuin epäkaupallistakin, tehdään nyt niin paljon, että on vaikea pysyä perässä.
Jokaisen kuppilan ja gallerian avajaisissa tai omakustannepamfletin ja vaihtoehtozinen julkkareissa tuntuu olevan väentungos. Ja rakennettu ympäristö kehittyy. Niille meistä, jotka pyöräilivät Helsingissä vuosituhannen vaihteessa tai sitä aiemmin, uutta Hakaniemensiltaa tai Merihaansiltaa pitkin ajaminen on syvästi henkevä kokemus.
Huomionarvoistaon, että suuri osa kiinnostavista uusista jutuista ei tapahdu keskustassa. Keskustelu kaupungin tulevaisuudesta pyörii silti sitkeästi keskustan ympärillä.
Keskustan kehityksessä on epäonnistuttu, mutta mikä on toisaalta keskustan merkitys suurimmalle osalle helsinkiläisistä? Missä eurooppalaisessa kaupungissa rautatieaseman ympäristö on kiinnostavin osa kaupunkia?
Helsinkiin on kasvun myötä syntynyt muita keskustoja. Puhutuin niistä on Kallio, jonka nousua selittää keikahduspisteen ohittanut gentrifikaatio ja eurooppalaisittainkin mittava väestötiheys, Torkkelinmäellä jopa 30 000 ihmistä neliökilometrillä. Se ei häviä pariiseille ja barcelonille. Tiiviys ja ostovoima ovat tehokas pari.
Onkuvaavaa, että keskustan paras kehityshanke eli Eteläesplanadin pyöräkaista purettiin ja ettäsille tullaan pudistelemaan päätä New Yorkista asti. Vähempikin hävettää.
Toisaalta vielä enemmän hävettää Eteläsatamassa maakuntativolista lainattu maailmanpyörä ja kelluvien kylien estetiikasta lainaava merikylpylä. Molemmat muuten luvattiin kymmenkunta vuotta sitten väliaikaisiksi.
Kauppatorin muovitelttojen kaupustelijoista, parkkipaikoista ja roskasäiliöistä en viitsi edes puhua.
Alueen pelastajaksi on Guggenheimin museohankkeesta asti haettu ratkaisua monumentista, josta tulee mieleen vuosituhannen alussa rakennettujen Kööpenhaminan ja Oslon oopperatalojen wow-hengen tavoittelu. Se tuntui jo viisitoista vuotta sitten vanhanaikaiselta. Monumentti siihen nyt tulee, kun uuden arkkitehtuuri- ja designmuseon sunnittelu etenee. Toistakin museota sen naapuriin kaavaillaan.
Eteläsatamankiinnostavimpia ja alikehitetyimpiä tiloja ovat Olympiaterminaali ja Satamatalo sekä vähemmälle huomiolle jäänyt Kaivopuiston rautatietunneli.Helsingin taidemuseo HAM etsii uusia tiloja, ja ne voitaisiin sijoittaa tänne.
Helsingin biennaalin avajaisten kovin juoru oli, että tunnetut taidekeräilijät, pääomasijoittajaAri Tolppanenja Sanoman suuromistajaRafaela Seppälälobbaavat HAM-museota Töölönlahdelle, maan alle Oodin ja Musiikkitalon väliin. Haaveissa heillä on myös “Collectors' Gallery”, julkista tilaa yksityisille kokoelmille.
Hanke on arvostettava. Molempien kokoelmat ansaitsisivat tulla laajemman yleisön nähtäville. Varsinkin Seppälän kokoelma on maailmanluokkaa.
Paikka on silti väärä. Töölönlahdella on jo kulttuurikeskittymä: Oodi, Musiikkitalo, Finlandia-talo ja pian aukeava laajennettu Kansallismuseo keräävät miljoonia kävijöitä vuodessa.
Joskeskustaan sijoitetaan vielä yksi museo, Olympiaterminaali olisi sille paras paikka.
Mutta miksi ei tehtäisi jotain vielä kiinnostavampaa ja vietäisi museo kokonaan pois keskustasta, vaikkapa Itä-Helsinkiin tai saarelle?
Kööpenhaminan ja Oslon oopperatalojen sijaan mallia voisi ottaa Tanskasta Louisianan taidemuseosta ja Norjasta Kistefosin taidemuseosta. Molempiin pitää tehdä pieni matka pois pääkaupungin keskustasta. Se olisi taakimpaa.
Kirjoittaja on entinen yritysstrategi.",news
"Elpymispaketissa havaitut valuviat pitäisi korjata, jotta EU voi käyttää vastedes varoja tehokkaammin koko unionin ja sen asukkaiden hyväksi.
Kirjoitus on vierailevan asiantuntijan näkemys.
Euroopan komissiojulkaisee ehdotuksensa EU:n tulevaksi rahoituskehykseksi heinäkuun puolivälissä. Ehdotusta inspiroi vuoden 2020 elpymispaketti, jonka keskeiset ratkaisut ovat muuttumassa unionin peruspilareiksi. Ennen sitä pitäisi etsiä ratkaisuja elpymispaketin valuvikoihin.
Elpymispaketti rauhoitti markkinat ja esti uuden eurokriisin. Koronaviruspandemiaan reagoimisen ohella paketilla haluttiin edistää komission poliittisia tavoitteita, kuten vihreää ja digitaalista siirtymää. Rahoituksella pyrittiin myös vaikuttamaan kansalliseen päätöksentekoon ja edistämään rakenteellisia uudistuksia. On kyseenalaista, onnistuttiinko tässä.
Elpymispaketti rakentuu etukäteen sovituille kansallisille rahoitusosuuksille. Niiden käyttö nojaa jäsenmaiden pääkaupungeissa kirjoitetuille ja komissiossa arvioitaville elpymissuunnitelmille. Komission seulan tehokkuutta on ulkopuolelta mahdoton arvioida. Suunnitelmia koskevat neuvottelut ja keskeiset asiakirjat on pyritty pitämään salaisina vuoteen 2026, jolloin viimeiset maksatukset on tehty.
Komissionnäkemyksen mukaan julkinen keskustelu rahoituskohteista häiritsisi tehokasta päätöksentekoa. Avoin keskustelu julkisten varojen käytöstä on kuitenkin demokraattisen yhteiskunnan ydintä. Julkisuus ehkäisee korruptiota ja edistää rahan suuntaamista yleishyödyllisiin kohteisiin.
Parlamenteille, muille jäsenvaltioille ja kansalaisyhteiskunnalle on tarjoiltu vain huolellisesti komissiossa valikoitua tietoa. On kuitenkin selvää, ettei elpymispaketti ole taannut laadukkaita rahoituskohteita. Yksi esimerkki on avokätisiä remonttitukia jakanut Italian ”superbonus”-järjestelmä.
MyösEU-rahoituksen ”vihreä pilari” antaa aihetta kritiikkiin. Kansalliset suunnitelmat eivät edistä rajat ylittäviä hankkeita. Rahoitusta on jaettu hövelisti aurinkopaneeleihin, sähköautoihin ja rakennusten eristämiseen. Ei ole kuitenkaan pohdittu, miten elpymispaketin varoilla olisi voitu maksimoida ilmastohyödyt.
Rahoitusta olisi kannattanut suunnata suuriin yhteisiin hankkeisiin, kuten eurooppalaisten energiaverkkojen kehittämiseen. EU on nyt rahoittanut vihreää siirtymää sadoilla miljardeilla euroilla samalla kun vihreä energiaunioni tallaa lähtökuopissa.
Yhtä lailla hukassa on digitaalisen siirtymän strategia. Elpymispaketista on maksettu miljoonia kannettavia tietokoneita joidenkin jäsenvaltioiden kouluihin ja lukuisia valtionhallinnon tietojärjestelmiä, joiden rahoittaminen kuuluisi jäsenvaltioille.
Elpymispaketti ei ole juuri edistänyt rakenteellisia uudistuksia. Suurin osa EU:n rahoittamista uudistuksista on pieniä kansallisia lainsäädäntöhankkeita, strategioita, ohjeita tai raportteja. Rahoituksen maksatus on sidottu prosessin alkuvaiheisiin. Silloin ei voida vielä varmasti sanoa, mitä lisäarvoa hanke tuo EU:n veronmaksajille.
Suoritusperusteisessa mallissa uudistusten hinnalla ei ole väliä eikä kuitteja kysellä. Kun komission kanssa sovitut tavoitteet kuitataan saavutetuiksi, varat siirtyvät jäsenvaltion budjettiin, ja valtio voi vapaasti suunnata ne haluamaansa tarkoitukseen. Käytännössä elpymispaketti antaa jäsenmaille suoraa budjettitukea.
Elpymispaketinmaksatukset etenevät nyt hitaasti. Komissio on siksi esittänyt suunnitelmien uudelleen neuvottelemista, hankalien tavoitteiden korvaamista helpommilla ja arviointimenettelyjen keventämistä.
Elpymispaketin varojen osittainen säästyminen pienentäisi eurooppalaisten veronmaksajien velkataakkaa. Samalla se vahvistaisi EU:n kykyä vastata unionin nykyisiin haasteisiin.
Elpymispaketin kansallisiin suunnitelmiin ja rahoitusosuuksiin pohjautuva malli ohjaa varoja jäsenvaltioiden omiin rahoituskohteisiin, mutta paketti ei tarjoa tehokkaita välineitä yhteisten eurooppalaisten tavoitteiden saavuttamiseen esimerkiksi puolustus-, turvallisuus, maahanmuutto- tai ilmastopolitiikassa. Eurooppalaisilla veronmaksajilla on oikeus odottaa parempaa vastinetta rahoilleen.
Päivi Leino-Sandberg on eurooppaoikeuden professori Helsingin yliopistossa.
Vieraskynien kirjoitusohjeet: www.hs.fi/vieraskyna/",news
"Helsingin kaupungin tietomurto vuonna 2024 oli laajempi kuin Vastaamon tapaus. Miksi emme puhu tietoturvasta samalla tavalla kuin maanpuolustuksesta?
Aika on nyt sellainen, että jopa kulttuuriala perustelee omaa tärkeyttään rahoituksesta päättäville poliitikoille vetoamalla siihen, että kulttuuri rakentaa huoltovarmuutta.
Huoltovarmuudesta ja kokonaisturvallisuudesta on tullut kaiken läpäisevää puhetta. Tätä vasten on kummallista, että emme julkisessa keskustelussa puhu yhtä läpileikkaavasti tietoturvasta.
Aseellisessa maanpuolustuksessa Suomi kelpaa esimerkiksi muille. Jos riski tulevaisuudessa realisoituu, olemme valmiita. Tietoturvan kohdalla riski on jo realisoitunut, itse asiassa monta kertaa.
Onnettomuustutkintakeskuksen raportti Helsingin kaupunkia keväällä 2024 kohdanneesta tietomurrosta puhuu synkkää kieltä tietoturvan toimintakulttuurista – tai sen puutteesta.
Kymmenvuotias palomuurilaite, jonka kautta murto tehtiin, oli tullut elinkaarensa päähän vuonna 2017. Uusi laite oli hankittu ja käyttövalmiina, mutta sitä ei ollut otettu käyttöön. Työntekijät kaupungin kasvatuksen ja koulutuksen toimialalla olivat vaihtuneet, eikä kukaan ollut katsomassa palomuurin perään.
Tietomurtajat kolkuttivat kaupungin köykäiseen palomuuriin yli 300 000 erilaisella salasanalla, kunnes oikea löytyi. Sitten kaupungilta vietiin muutamassa päivässä arviolta 750 000 asiakirjaa.
Joukossa on voinut olla ainakin entisten ja nykyisten oppilaiden henkilötunnuksia, osoitteita ja terveystietoja sekä tietoja heidän uskontokunnastaan. Mitä ilmeisimmin on viety sellaisiakin henkilötietoja, joiden säilyttämiselle ei enää ole ollut tarvetta, mikä jo itsessään rikkoo EU:n tietosuoja-asetusta.
Murtoyrityksen merkit olivat kaupungin nähtävillä, mutta se reagoi vasta viiden päivän päästä. Ja kun tuli aika kertoa asiasta julkisuuteen, kaupunki ei vaivautunut tiedottamaan tietomurron uhreille suoraan.
Tietomurron uhriluku arvioidaan 300 000:ksi. Jos näin on, määrä rikkoo psykoterapiakeskus Vastaamon tapauksen uhriluvun kymmenkertaisesti.
Uhrit ovat löysässä hirressä: ei tiedetä, ovatko tiedot päätyneet esimerkiksi pimeille markkinoille.
Ongelma ei piile vain Helsingin kaupungin tietoturvan toimintakulttuurissa ja asenteissa. Valitettavasti ilmiö on koko yhteiskunnan laajuinen.
Tietoturva- ja tietosuojakysymykset nähdään organisaatioissa helposti jonain sellaisena, josta it-osasto vastaa – asiana, josta joku muu huolehtii.
Tosiasiassa henkilötietoja käsittelevät ihmiset monenlaisissa ammateissa, eivät vain tietotekniikan asiantuntijat. Siksi on kaikkien asia tunnistaa, mikä on henkilötieto ja kuinka sitä säilytetään asianmukaisesti: ei liian kauan eikä ilman syytä.
Suomen pääkaupunki ja maan suurin työnantaja Helsinki laiminlöi tämän velvollisuuden. Kansalaisten arkaluontoisia henkilötietoja käsittelevät myös Suomen muut 307 kuntaa ja 21 hyvinvointialuetta. Tavat tietoturvan järjestämiseen ovat monenkirjavat.
Juuri Suomen hajautettuun paikallishallintoon verkkorikollisten katseet ovatkin kohdistuneet. Vuosina 2018–2024 tietomurtojen kohteina ovat olleet Helsingin lisäksi muun muassa Lahden ja Kokemäen kaupungit sekä Säkylän, Rautavaaran ja Siuntion kunnat.
Henkilötiedoilla voidaan kiristää rahaa monin tavoin. Ja jos hyökkääjälle – vaikkapa Venäjälle – riittää yhteiskunnallisen epävakauden aiheuttaminen, ei tarvitse kuin antaa kansalaisille tieto siitä, että henkilötietoja on mahdollisesti varastettu.
Verkkorikollisuus on kasvanut koko 2020-luvun. Siitä on tullut ammattimaista, globaalia liiketoimintaa.
Emme vielä ole käsittäneet, minkälainen toimintakulttuurin muutos tietoturvan saralla Suomessa täytyisi tehdä. Muutoksen tarpeesta kertoo esimerkiksi se, että EU:n tietosuoja-asetus on monen suussa kirosana.
Tämän mukaisesti toimimalla Helsingin murron vahinkoja olisi voitu minimoida. Toimintakulttuurilla, jossa kaikki vastaavat tietoturvasta yhdessä samalla tavalla kuin maanpuolustuksesta, Suomen merkittävin tietomurto olisi voitu estää.
Oikaisu 28.6. kello 14.48: Toisin kuin kirjoituksessa aiemmin kerrottiin, Säkylä on kunta, ei kaupunki.",news
"Yhdysvaltojen johto oli turhan optimistinen Iraniin tehdyn ilmaiskun seurauksista.
Yhdysvaltojen presidentti Donald Trump ja puolustusministeri Pete Hegseth esiintyivät hyvin varmoina, kun Yhdysvallat oli iskenyt Iranin ydinenergiakohteisiin. Yhdysvaltojen hallinto levitti – sille tyypilliseen tapaan – yksinkertaista maailmanselitystä, jonka mukaan monet asiat olivat nyt saaneet sinettinsä ja vakaus sekä varmuus lisääntyvät Lähi-idässä. Ilmaisku tehtiin, ja sen jälkeen koittaa uusi aika.
Todellisuus on ehkä toisenlainen. Viime päivät ja kuukaudet Lähi-idässä eivät ole lisänneet painoa siinä korissa, jossa ihmiskunnan varmuuksia säilytetään. Edes se ei ole vielä varmaa, tuhoutuiko tärkein Iranin ydinaseen kehittämiseen tarvittava teknologia. Rikastetun uraanin kohtalokin on epävarma – Iran saattoi viedä sen turvaan ennen iskua.
Varmaa on kuitenkin, että Iran on heikentynyt. Israel on käytännössä tuhonnut Iranin tukemat organisaatiot, jotka ovat ajaneet Iranin etuja muun muassa terrorismin avulla. Hamasin sotilaallinen voima on hävitetty, ja Hizbollahia on heikennetty. Jemenin huthien voima on entistä vähäisempi. Israel on tappanut halunsa mukaan ihmisiä, jotka ovat johtaneet näitä järjestöjä tai toimineet yhteyshenkilöinä Iranin suuntaan.
Iranin heikkoutta todistaa sekin, kuinka helposti Israelin ilmavoimat hiljensi Iranin ilmatorjunnan. Israel ja Yhdysvallat ovat voineet operoida Iranin ilmatilassa ilman uhkaa. Iranin aseellinen vastaus on rajoittunut siihen, että maasta on ammuttu ohjuksia Israeliin. Ohjukset ovat kilpistyneet suurelta osin Israelin ilmatorjuntaan. Iranin ylläpitämä kuva maan sotilaallisesta voimasta vaikuttaa olleen reippaasti liioiteltu ja liian helposti maailmalla uskottu.
Kun Iran on heikentynyt, samalla on heikentynyt Venäjän vaikutusvalta Lähi-idässä. Tämäkin on varmaa.
Venäjä menetti jo sillanpääasemansa, kun Syyrian diktatuuri kaatui. Kreml ei enää lähtenyt Syyrian avuksi. Nyt Venäjä joutuu taiteilemaan sen kanssa, pitäisikö Irania auttaa jotenkin, jotta Moskovan mahti alueella ei tyystin sammuisi. Tämän pohdinnan lopputulosta on mahdotonta ennakoida. Voi olla, että Yhdysvallat jättää Ukrainan sodan vähemmälle huomiolle, jos Venäjä tekee samoin Iranin asioille. Se olisi ikään kuin herrasmiessopimus ilman herrasmiehiä. Iran on tuottanut drooneja Venäjälle Ukrainan sodan tarpeisiin, mutta nykyään niitä tehdään jo Venäjällä.
Trump sanoi aiemmin, että hän ei pyri Iranin johdon vaihtumiseen. Ilmaiskun jälkeen Trump antoi kuitenkin sosiaalisen median viestissään ymmärtää, että vallanvaihto saattaisi olla Iranille hyväksi.
Historia kertoo, että vallankumoukset eivät ole tuontitavaraa. On melko varmaa, että tämä tönäisy ei Iranin julmaa, aatemaailmaltaan keskiaikaista pappisvaltaa kaada. Syyriassakin hallinto kaatui maan sisäisten voimien työntämänä ja pitkän kypsymisen jälkeen. Iranissa ei ole vahvaa oppositiota, ja mahdollista kansannousua vastassa on voimakas väkivaltakoneisto.
Iran on uhkaillut sulkevansa vastatoimena Yhdysvalloille Hormuzinsalmen, joka on öljykuljetuksille globaalisti erittäin tärkeä reitti. Tästäkään ratkaisusta ei kannata olla ihan varma. Samaa reittiä käyttää muun muassa Saudi-Arabia, joka ei sulkua hyväksyisi.
Iran tuskin kaipaa alueelle lisää aktiivisia vihollisia ja niiden iskuja. Öljykuljetusten estäminen nostattaisi vastustusta myös Kiinassa, sillä Kiina tarvitsee öljyä ja tätä reittiä.
Vuonna 2018 Trump hylkäsi edeltäjänsä Barack Obaman neuvotteleman sopimuksen, joka olisi padonnut Iranin ydinaseiden kehittelyä. Trumpilla ei ollut ratkaisulleen minkäänlaisia kunnollisia perusteluja, eikä hän tarjonnut mitään vaihtoehtoa.
Ei ole takeita siitä, olisiko sunnuntain tapahtumiin johtanut kehityskulku ollut sopimuksella estettävissä. Iranin ydinsopimuksen hyväksyminen olisi kuitenkin lisännyt juuri niitä varmuuksia, joita Lähi-idässä nyt tarvittaisiin ja joita ei bunkkerinmurtajapommeilla saada aikaiseksi.",news
"Valtiovarainministeriön mukaan veronkevennykset heikentävät julkista taloutta.
Kesälomille suuntaaville suomalaisille päättäjille on tarjolla sekä hyviä että huonoja talousuutisia.
Ensimmäiset kelpaavat lähitulevaisuudesta kiinnostuneille ja hallitusta tukeville. Jälkimmäiset oppositiolle ja kauas katsoville.
Valtiovarainministeriö kertoi maanantaina, mitä Suomen taloudessa on odotettavissa. Viesti oli lyhyellä aikavälillä myönteinen: käänne parempaan on jo tapahtunut. Talouskasvu kiihtyy, rakentaminen virkistyy, työllisten määrä alkaa vähitellen kasvaa, eivätkä kauppasodat sittenkään kaada Suomen taloutta. Tilastokeskuksen mittaukset viime kuukausilta kertovat samaa.
Mutta pitkällä aikavälillä pessimismi hallitsee.
Suomen julkisen talouden alijäämät ovat suuria ja pysyvät suurina. Suomi uppoaa yhä syvemmälle velkoihin. Velkaa on muutaman vuoden päästä summa, joka vastaa 90:tä prosenttia bruttokansantuotteesta. Tämä on mittaushistorian suurin lukema. Näin upoksissa Suomen talous ei ollut edes toisen maailmansodan jälkeen. Vuoden 1944 lopulla valtion velkasuhteessabruttokansantuotteeseen oli 71,1 prosenttia.
Valtiovarainministeriö tuli tällä viestillään antaneeksi vastauksensa hallitukselle.
Hallitus oletti, että yritys- ja tuloverotuksen kevennykset maksavat itsensä takaisin, kun yritysten ja kotitalouksien aktiviteetti niiden vuoksi kiihtyy. Pääministeri Petteri Orpo (kok) väitti, että valtiovarainministeriön mukaan hallitus saa velkasuhteensa vakautettua. Ministeriön viesti oli yksiselitteinen: ei saa, ja veroratkaisut heikentävät julkista taloutta.
Ministeriön tulkinta veronkevennysten niin sanotuista dynaamisista – itse itsensä maksavista – vaikutuksista oli varovainen: niitä voi kertyä jollain aikavälillä, kun riittävän kauan odottelee. Eli dynaamisuus on savolaista: suattaapi olla, että tulee, vaan suattaapi olla, että on tulematta.",news
"Venäjään liittyvät ilmiöt olivat itärajalla kasvaessa sekä kiehtovia että arkisia, mutta hyökkäyssota nosti pintaan pelon sukupolvien takaa.
Kirjoittaja on Helsingin Sanomien itärajan erikoistoimittaja.
Tämäon muisto­kirjoitukseni optimismin ajalle, jota sain joskus elää Suomen itärajalla.
Lapsuudessani 1990-luvun Ruoko­lahdella Venäjän läheisyys näkyi kotiseutu­matkoina ja bussi­retkinä Viipuriin. Sitten Etelä-Karjalan kauppoihin pelmahtivat ostos­matkailijat ja venäjän­kieliset kuulutukset. Tutut piipahtivat rajan takana polkupyörillä Imatralta.
Kuutostiellä todistin Venäjälle pyrkineitä auton­kuljetus­autoja, joiden jonot rajalla olivat jopa yli 20 kilometriä. Kun jo opiskelin Tampereella, miljoona­kaupunki Pietariin pääsi yhtäkkiä Allegro-junalla.
Kaikki tämä oli hyvin kiehtovaa, arkista ja eksoottista yhtä aikaa. Kuvittelin maailman menevän myönteiseen suuntaan.
KunVenäjä alkoi miehittää Krimiä talvella 2014, kuvitelmani alkoi särkyä. Muistan tosissani ajatelleeni: mitä jos sama tapahtuisi kotiseudullani?
Mietin myös isovanhempiani, joilta riistettiin koti Karjalankannaksella. Minulta vietiin ajatus alati parempaan kulkevasta maailmasta.
Helmikuussa 2022 olin jo palannut Etelä-Karjalaan. Kauhu kangisti, kun videot Venäjän hyökkäyssodasta Ukrainassa vyöryivät näytöille. Se oli aitoa, sukupolvien takaa kummunnutta pelkoa.
Nyt huomaan tottuneeni sotauutisiin, vaikka en haluaisikaan. Sotarikokset eivät vanhene, mutta niitä ei pitäisi myöskään unohtaa.
Kotimaatakoskevat avaukset kyllä herättelevät tehokkaasti turtumuksesta. Hätkähdin, kun Ukrainan parlamentin jäsenOleg Dundaja asiantuntijaTimo HellenbergehdottivatHS:n Vieraskynässä 30 kilometrin rajavyöhykettä itärajalle. Heidän mukaansa vyöhykkeellä asuvia ihmisiä voisi valmistella muun muassa evakuointiharjoituksin ja kouluttaa maanpuolustukseen.
Nopealla karttaharjoituksella voi todeta, että Etelä-Karjalan väestöstä iso osa asuisi tällä vyöhykkeellä, kuten minäkin. Ajatus tuntuu absurdilta.
Rohkenen silti sanoa, että rajalla moni osallistuisi innokkaasti esimerkiksi droonienlennätyskoulutuksiin. Niin ehkä itsekin tekisin. Jälkikäteen varmaan julkaisisin sosiaalisessa mediassa We can do it -päivityksen, kuten koronarokotuksesta konsanaan.
Silti suren sitä, että maailmantilaan liittyvä optimismini hautautuu yhä syvemmälle menneisyyteen. Oli aika, jolloin jotkut ihmiset puhuivat ihan vakavissaan – ehkä euron kuvat silmissä kiiluen, mutta kuitenkin – Venäjän viisumivapaudesta.
Oi niitä naiiviuden aikoja, joita en tahtoisi elää uudelleen. Toiveikkuuden tahtoisin silti takaisin.",news
"Uusi Bratislavan julistus varoittaa kriisistä, joka uhkaa nyt eurooppalaista taiteellista vapautta ja taidelaitosten itsenäisyyttä yhä useammassa EU:n jäsenvaltiossa.
Kirjoittaja on HS:n toimittaja.
TunnetkoBratislavan julistuksen? Niitä on monta, ja ne kertovat aikojen muutoksesta.
Tunnetuin lienee vuodelta 1968. Silloin allekirjoitettiin Neuvosto­liiton johdolla kuuden rauta­esiripun taakse jääneen valtionjulistus, joka hyväksyi Neuvosto­liiton voima­toimet Prahan kevään kukistamisessa ja sitoutui ”sosialistiseen valtioon” ja taisteluun ”porvarillista ideologiaa” vastaan.
Ajat olivat muuttuneet vuonna 2016, kun EU-huippukokouksessa allekirjoitettiin Bratislavan ”julkilausuma”.
Siinä julistettiin muiden EU-maiden yhtenäisyyttä Britannian eropäätöksen jälkeen sekä ulkorajojen valvonnan lisäämistä ”hallitsemattomien muuttovirtojen” ehkäisemiseksi.
Kirjoitantätä kolumnia Slovakian pääkaupungissa Bratislavassa, jossa allekirjoitettiin tänä kesänäuusi”Bratislavan julistus”.
Se varoittaa eurooppalaista taidetta tuhoavista voimista ja pyytää apua Euroopan unionilta.
Julistuksen mukaan meneillään on ”akuutti kriisi”, joka uhkaa taiteellista vapautta ja taidelaitosten itsenäisyyttä yhä useammassa EU:n jäsenvaltiossa.
Allekirjoittajissa on mukana vaikutusvaltaisia kulttuuri-instituutioita Euroopan neuvoston teatteriverkostosta museo-organisaatioiden verkostoon ja Wienin juhlaviikkoihin.
Julistuksen allekirjoittajissa näyttää olevan myös Suomen kansallisoopperan taiteellinen johtajaThomas Mallet de Burgess.
Julistusmuistuttaa, että jokainen EU-maa tarvitsee taide-elämässään poliittisesta ohjauksesta vapaita arviointiprosesseja, suomeksi sanottuna taiteen asiantuntijoiden raateja nimityksiin ja esimerkiksi apurahojen jakamiseen.
Aiemmin Unkarissa ja nyt Slovakiassa asiantuntijaraatien valta on vähennetty minimiin. Kun näin tapahtuu, tukia saatetaan lopulta myöntää vain toimijoille, jotka eivät arvostele hallitusta ja mukautuvat sen linjauksiin.
Slovakiassa nykyinen hallitus on lainmuutosten jälkeen erottanut esimerkiksi maan kansallisgallerian, kansallisteatterin ja kansallismuseon johtajat ja korvannut heidät omilla tukijoillaan. Samalla seksuaalivähemmistöistä käytetään ajoittain loukkaavaa kieltä jopa ministeritasolla. Asiaa käsittelee laajemmin Artistic Freedom Iniativen ja Otvoréna kulturan (suomeksi ”Avoin kulttuuri”)Early Warning -raportti.
Slovakiaaei mainita erikseen Bratislavan julistuksessa, sillä ongelma nähdään laajempana.
Siksi vaikutusvaltaiset allekirjoittajat vaativat julistuksella EU:lta uutta ”taiteenvapaussäädöstä”, joka myötäilisi EU:n tuorettamedianvapaussäädöstä.
Medianvapaussäädöksen tarkoitus on vahvistaa vastuullista tiedonvälitystä, joskin yksityiskohdista säädöksen soveltamisessa on kiistelty tänäkin vuonna.
Bratislavan julistuksen allekirjoittajat uskovat, että taiteen vapaus olisi EU:n säädöksen myötä vähemmän kansallisten päättäjien oikkujen varassa.
Kyse olisi uudesta, konkreettisesta lainsäädännöstä valtiollisen sensuurin estämiseksi ja taiteellisen vapauden sekä ihmisoikeuksien suojelemiseksi kaikissa EU-maissa.
Asiassaon toki iso ongelma.
Yksikin hallituskausi voi romuttaa taide-elämän huolellisesti rakennettua infrastruktuuria ja taiteen vapautta hyvin nopeasti, kuten Slovakiassa juuri nyt nähdään.
Leikkaustenosalta aihetta huoleen on myös Suomessa, jossa poliittinen ohjaus taiteen sisältöihin on toki selvästi vähäisempää kuin Slovakiassa saati Unkarissa.
Julistuksessa hahmotellun taiteenvapaussäädöksen voimaantulossa menisi väistämättä vuosia. Nopeaksi lääkkeeksi ”akuuttiin kriisiin” prosessista ei ole.
Bratislavan julistuksen mukaan tämä ei kuitenkaan saa estää asiaa edistävien työryhmien perustamista EU:n toimielinten kanssa.
”Meillä Slovakiassa taide-elämän ja hallituksen välit ovat poikki, rakentavaa vuoropuhelua ei tapahdu. Siksi ainoa keinomme on viedä asia EU-tasolle”, arvioi Slovakian kansallisteatterin entinen johtaja ja Avoin kulttuuri -järjestössä julistusta ideoinutMatej DrličkaHS:lle",news
"Annettaisiinko yleisön nauttia esityksestä rauhassa ilman turhaa kommentointia tai esiintyjälle huutelua?
Kirjoittaja on HS:n toimittaja.
Olinalkukesästä katsomassa komiikkaa Helsingissä Aleksanterin teatterissa. Kun perinteikäs, lähes 150-vuotias teatterisali täyttyi moni­sata­päisestä yleisöstä ja viime vuosina stand upin parissa kunnostautunutJuuso ”Köpi” Kallioalkoi viihdyttää yleisöä, alkoivat takanani istuneen naisseurueen jäsenet viihdyttää toisiaan.
He kommentoivat esitystä, vastasivat Kallion esittämiin retorisiin kysymyksiin ja kertoivat toisilleen kuulumisiaan. Kovaan ääneen.
Vieressäni istuva pariskunta jutteli esityksen aikana niitä näitä.
Tämäei ollut ensimmäinen kerta, kun tulen kulttuuritapahtumaan, jonka yleisössä kaikki eivät käyttäydy asianmukaisesti. Olen aiemminkin todistanut, kuinka katsoja huutelee kesken stand up -esityksen ja miltei varastaa show’n. Tämä häirinnee myös esiintyjää itseään. Joskus vaikkapa konsertissa ihmiset ovat huutaneet tarpeettomia kommenttejaan tai kappaletoiveitaan niin kovaäänisesti, että itse keikka on mennyt ohi.
Teatteritieteen professoriHanna Korsbergei tunnista ilmiötä suoraan, mutta uskoo ihmisten yleisen huomaavaisuuden muita kohtaa vähentyneen.
”Vierustoverin puhelimen valoon kyllä havahtuu. Nykyihmisen voi olla vaikea pysähtyä ja sitoutua hetkeen”, hän sanoo.
Olenhuomannut saman ilmiön myös muualla. Juhannuksena ajoin saareen mökille. Kun poistuimme lossista, auto viereiseltä kaistalta kiilasi eteeni, vaikka oli kaikille selkeiden sääntöjen mukaan minun vuoroni.
Viikoittain törmään siihen, että junan tai ratikan tullessa pysäkille ihmiset rynnivät sisään heti ovien avauduttua eivätkä malta päästää poistumassa olevia ensin ulos.
Psykologian emeritaprofessoriLiisa Keltikangas-Järvinensanoi maaliskuussaHelsingin Sanomissa, että hyväksymme nykyään käytöksen, jollaista pidettiin vielä joitain vuosikymmeniä sitten narsistisena. Keltikangas-Järvisen mielestä itsekkyydestä on tullut aikamme suuri uhka.
”Nykyajan ihmiskuva on yltiöyksilöllinen. Itsekkyys nähdään vahvuutena”, Keltikangas-Järvinen arvioi. Hänen mielestään se ei ole ollenkaan hyvä asia.
Esiintyjätkulttuuritapahtumissa ovat huolellisesti valmistelleet ja harjoitelleet esityksensä ja käyttäneet kallisarvoista aikaansa yksityiskohtien hiomiseen. Me katsojat taas olemme maksaneet lipusta.
Annettaisiinko yleisön nauttia esityksestä rauhassa ilman turhaa kommentointia tai esiintyjälle huutelua? Mielipiteet esityksestä ehtii kyllä käydä läpi kotimatkallakin.",news
"Nykyisen lain tulkinnassa keskeinen kysymys on, ottaako uusi sääntely aiempaa paremmin huomioon usean seikan yhteisvaikutuksen.
Kirjoitus on vierailevien asiantuntijoiden näkemys.
Kunraiskauksen perustunnusmerkistö on lainsäädännössä muutettu väkivallan käytöstä ja pakottamisesta suostumuksen puuttumiseksi, myös uhrin haavoittuvasta asemasta kertovien seikkojen merkitys tilanteen arvioinnissa on muuttunut.
Aiemman lain mukaan uhrin tuli olla täysin tiedoton tai muuten kyvytön vastustamaan sukupuoliyhteyttä. Silloin uhrin haavoittuvainen asema tai pelkotila jäi usein tunnistamatta rikostutkinnassa ja tuomioistuimissa.
Viime aikojen keskustelu raiskausrikosten käsittelystä tuomioistuimissa on nostanut esiin kysymyksen siitä, antaako uudistettu laki paremmat edellytykset uhrin haavoittuvan aseman tunnistamiseen.
Kysymyson ollut esillä myös Euroopan ihmisoikeustuomioistuimessa Ranskaa koskevissa ratkaisuissa.
Tuomioistuin otti huhtikuussa kantaa kolmeen tapaukseen, joissa poliisi tai tuomari oli lopettanut tutkinnan nuoriin naisiin kohdistuneissa teoissa. Ihmisoikeustuomioistuin katsoi, että tapauksissa ei ollut otettu riittävästi huomioon kaikkia seikkoja, jotka tekivät uhreista tilanteissa haavoittuvaisia ja olivat voineet vaikuttaa heidän kykyynsä suostua seksuaaliseen kanssakäymiseen.
Ihmisoikeustuomioistuin kiinnitti erityisesti huomiota uhrien nuoreen ikään, henkiseen tilaan ja nautitun alkoholin määrään. Tuomion mukaan tilannetta on arvioitava kokonaisvaltaisesti, kaikki seikat huomioon ottaen. Ihmisoikeustuomioistuin ei tuomitse ketään rikoksesta, mutta se katsoi, että viranomaisten suorittama tutkinta ja oikeudellinen arviointi ei ollut tapauksissa riittävää.
Suomessaraiskauksen määritelmä ei rajoitu vapaaehtoisuuden puuttumiseen, vaan teko voi täyttyä väkivallan käytöllä tai toisen avuttoman tai haavoittuvaisen tilan hyväksi käyttämisellä.
Uudessa, vuoden 2023 alussa voimaan tulleessa seksuaalirikoslaissa luetellaan useita seikkoja, jotka voivat vaikuttaa siten, että henkilö ei pysty muodostamaan tai ilmaisemaan tahtoaan. Näitä ovat tiedottomuus, sairaus, vammaisuus, pelkotila, voimakas päihtymys, heikentynyt tajunnantila, tilanteen äkillisyys, erityisen valta-aseman vakava väärinkäyttö ja lisäksi muu näihin rinnastettava syy. Haavoittuvuusperusteiden lista on laajempi kuin ennen lakimuutosta.
Lain tulkinnassa keskeinen kysymys on, pystyykö uusi sääntely ottamaan aiempaa paremmin huomioon usean seikan yhteisvaikutuksen. Käytännössä uhri on usein päihtynyt, ja tilanteet ovat olleet äkillisiä. Uhri on voinut olla nukkumassa. Pelkotila on voinut olla usean seikan yhteisvaikutusta, ja moni uhri kuvailee ”jäätyneensä”, kun hän joutunut seksuaaliväkivallan kohteeksi. Muiden seikkojen ohella on saatettu käyttää jonkin verran väkivaltaa, esimerkiksi kiinnipitämistä tai henkistä väkivaltaa, kuten vahvaa painostamista. Oikeudellisen arvioinnin ei tulisi kohdistua vain yksittäisiin seikkoihin, vaan myös niiden yhteisvaikutukseen.
Useita rikoksesta epäiltyjä on vain pienessä osassa tapauksia. Tällöin erityiseksi ongelmaksi muodostuu epäiltyjen yhdenmukaisten kertomusten arviointi, varsinkin jos uhrin muistikuvat ovat hataria päihtymyksen tai raiskaustrauman takia.
Suostumusta pitäisi arvioida kaikki seikat huomioon ottaen. Silloinkin kun uhri on ollut suostuvainen, se ei tarkoita, että hän olisi suostunut kaikkeen, mitä hänelle on tapahtunut.
Uusilainsäädäntö antaa suostumuksen ja vapaaehtoisen osallistumisen arviointiin entistä paremmat mahdollisuudet, koska laissa luetellaan haavoittuvuutta osoittavat seikat ja niihin rinnastettava syy. Siten uusi lainsäädäntö antaa mahdollisuuden kokonaisarviointiin, jota ihmisoikeustuomioistuinkin on korostanut.
Hyväkään lainsäädäntö ei yksin riitä turvaamaan rikosuhrin seksuaalista itsemääräämisoikeutta. On myös tärkeää, että poliisit, syyttäjät ja tuomioistuimet tunnistavat haavoittuvuustekijät ja niiden yhteisvaikutuksen.
Daniela Alaattinoğlu on oikeustieteen apulaisprofessori Turun yliopistossa. Heini Kainulainen on erikoistutkija yhdenvertaisuusvaltuutetun toimistossa. Johanna Niemi on oikeustieteen professori Helsingin yliopistossa.
Vieraskynien kirjoitusohjeet: www.hs.fi/vieraskyna/",news
"Jopa Helsingissä on runsaasti tarjontaa sekä omistus- että vuokra-asunnoista. Tilanne on eurooppalaisessa vertailussa harvinainen.
Dublinilaiset vaativat viime viikolla suuressa mielenosoituksessa Irlannin hallitukselta parempaa asuntopolitiikkaa. Sekä asuntojen hinnat että vuokrat ovat karanneet maan pääkaupungissa pilviin. Asunnoista on kova pula, eikä edes korkeasti koulutetuilla työssä käyvillä nuorilla ole aina varaa muuttaa omilleen.
Sama tilanne on monissa Euroopan pääkaupungeissa. Amsterdamissa asuntokriisi on ollut vuosia poliittisen keskustelun kärkiaiheita. Jopa Berliinissä, joka tunnettiin pitkään kohtuuhintaisesta asumisesta, hinnat ovat nousseet rajusti. Tukholmassakin kireä asuntotilanne näyttää kroonistuneen.
Helsingissä on toisin. Asuntojen hinnat ovat viime vuosina laskeneet koko pääkaupunkiseudulla. Yksiöiden hinnoista on sulanut muutamassa vuodessa jopa viidesosa.
Jos ei aivan kalleimmista alueista haaveile, ihan tavallisella työssä käyvällä pitäisi olla varaa ostaa itselleen omistusasunto Helsingin seudulta.
Vuokratkaan eivät päätä huimaa. Kovan rahan asuntojen vuokrat ovat nousseet kymmenessä vuodessa pääkaupunkiseudulla vain kymmenen prosenttia ja viiden viime vuoden aikana tuskin lainkaan.
Kymmenessä vuodessa yleinen hintataso on noussut 23 prosenttia, joten suhteessa siihen vapaarahoitteisten asuntojen vuokrat ovat jopa laskeneet.
Tuettujen ara-asuntojen vuokrankorotukset on usein sidottu kustannustason kehitykseen, ja siksi vuokrat ovat nousseet viime vuosina inflaation mukana reippaasti. Ara-asunnoissa vuokrat ovat silti yhä selvästi edullisempia kuin vapaarahoitteisissa asunnoissa.
Vuokra-asuntoja on myös tarjolla kaikissa pääkaupunkiseudun kunnissa paljon, ja lähes kymmenen prosenttia pääkaupunkiseudun vuokra-asunnoista on tyhjillään.
Joten ainakaan asuntopulaa Helsingin seudulla ei ole. Tällä hetkellä alueella on ostajan ja vuokralaisen markkinat.
Monissa Euroopan pääkaupungeissa asuntojen lyhytvuokraus vaikuttaa merkittävästi asuntomarkkinaan. Helsingin suosio turistikaupunkina on ollut viime vuosina vaisumpi, eikä lyhytvuokraus ole ongelma. Suomessa toiminta on herättänyt keskustelua lähinnä talvituristien suosikkikohteessa Rovaniemellä.
Myös maahanmuutto on kanavoitunut aivan toisessa mitassa Keski-Euroopan metropoleihin kuin Pohjolan perukoille. Saksaan on tullut pelkästään Ukrainasta 1,2 miljoonaa pakolaista. Se näkyy asuntomarkkinoilla Berliinin lisäksi muun muassa Münchenissä.
Suomessa nollakorkojen kausi ruokki nimenomaan asuntorakentamisen määrää. Asuntosijoittamisesta tuli muoti-ilmiö, ja kaupungit kaavoittivat runsaasti kokonaisia yksiötaloja. Valtio myös ”lahjoi” kuntia runsaaseen kaavoittamiseen niin sanotuilla mal-sopimuksilla.
Muualla matalat korot menivät asuntojen hintoihin. Suomessakin asunnot kallistuivat ennen vuotta 2020, mutta kehitys oli maltillisempaa kuin Euroopassa keskimäärin.
Asuntomarkkina koki Suomessa myös poikkeuksellisen äkkipysäyksen. Meillä asuntolainat on sidottu vaihtuviin euriborkorkoihin, joten korkojen nousu näkyi nopeasti markkinoilla.
Nyt korot ovat laskeneet, mutta asuntokauppa piristyy hitaasti.
Taustalla vaikuttavat talouden 15 vuotta kestänyt hidas kasvu ja siihen liittyvät julkisen talouden säästöt. Asumisen tukien leikkaukset näkyvät markkinoilla monella portaalla. Epävarmuus saa kuluttajat epäröimään lainanottoa ja isoja hankintoja.
Vaikka asuntojen hintojen lasku aiheuttaa harmaita hiuksia velkarahalla asuntoihin sijoittaneille ja rakentajille, siinä on hyviäkin puolia. Asuntopulasta on tullut monissa maissa politiikan polttoainetta, joka ruokkii eripuraa ja josta poliittiset äärilaidat ovat kalastaneet protestiääniä.
Suomessa asuntopula ei ole myöskään jarruttamassa työvoiman liikkumista ja talouskasvua, jos siihen muuten saadaan tulta alle.
Nykytilanne ei ole pysyvä. Muuttoliikkeen virta kasvukeskuksiin ei pysähdy. Ennen pitkää asuntojen runsaus purkautuu ja kääntyy niukkuudeksi. Rakennusyhtiöt virittelevätkin jo monin paikoin uusia hankkeita.",news
"Suomalaiset eivät ole tottuneet näkemään itseään kolonialisteina, vaikka saamelaisten kohdalla kyse on ollut juuri siitä.
Evankelis-luterilainen kirkko on hidas ja vastentahtoinen muuttumaan. Kirkolliskokous torppasi toukokuussa aloitteen siitä, että kirkossa otettaisiin käyttöön sukupuolineutraali avioliittokäsitys.
Kuitenkin juuri samana päivänä, 8. toukokuuta, kirkko otti saamelaiskysymyksessä symbolisen mutta tuntuvan harppauksen Suomen valtion edelle. Arkkipiispa Tapio Luoma pyysi kirkon puolesta saamelaisilta anteeksi heidän kaltoinkohteluaan, jota kirkko on historian saatossa harjoittanut.
Anteeksipyyntö oli ensimmäinen, joka kirkon ylimmältä johdolta on kuultu. Siihen oli syytä, vaikka kirkon ja saamelaisten suhteissa on paljon hyvääkin.
Ruotsi ujutti 1600-luvulta asti valtaansa Saamenmaalle lähetystyön varjolla. Kristinuskon kanssa pohjoiseen levisivät etelästä tulevat uudisasukkaat sekä kaivokset.
Niin kirkko kuin valtiokin ryhtyivät tuolloin taistelemaan saamelaisyhteisöjen uskonnollisia johtajia eli noitia vastaan. Kirkonmiehet keräsivät saamelaiskulttuurille keskeisiä rumpuja pois. Jotkin niistä hävitettiin polttamalla.
Näistä päivistä asti saamelaisiin on juurrutettu käsitystä, että heidän kulttuurilleen ominaiset tavat ovat synnillisiä.
Vaikutukset ovat ulottuneet pitkälle. Viime vuonna saamelaislapsilta kiellettiin joiku kappelissa Utsjoella saamelaisten kansallispäivänä. Osa seurakuntalaisista oli oudoksunut kirkkotilassa joikaamista, koska heille oli aikanaan opetettu, että joiku ei sovi kirkkoon.
Kirkko on myös esimerkiksi 1930-luvulla sallinut saamelaisten pääkallojen haudoista ryöstämisen rotututkimuksen tarpeisiin.
Suomalaiset eivät ole tottuneet näkemään itseään kolonialisteina, vaikka saamelaisten kohdalla kyse on ollut juuri siitä. Yllä mainituissa toimissa mukana olivat toki ruotsalaisetkin.
Kirkon on helpompi pyytää anteeksi vanhoja vääryyksiään kuin valtion, jonka kontolla on esimerkiksi kouluissa tapahtunut saamelaisten sulauttaminen valtaväestöön. Saamelaisten ääni ei vieläkään kuulu päätöksenteossa, kun poronhoitoalueille suunnitellaan erilaisia maankäyttöhankkeita.",news
"Palstalle kootaan kiinnostavia näkemyksiä muusta mediasta.
Arkkitehti-lehdenpäätoimittaja Kristo Vesikansa arvioi, että esikaupungeista puhutaan julkisuudessa turhan yksipuolisesti.
”Uutisia lukiessa saa helposti käsityksen, että esikaupungit aiheuttavat pelkkiä ongelmia: joko syrjäytyneisyyttä, katujengejä ja korjausvelkaa tai sitten yksitoikkoisuutta, sovinnaisuutta ja autoriippuvuutta. Todellisuus on paljon monisyisempi.”
”Esikaupunki on kotipaikka suurimmalle osalle suomalaisista, ja kaupunkikeskustan ja maaseudun väliin mahtuu niin idyllisiä puutarhakaupunginosia, monikulttuurillisia paikalliskeskuksia kuin tympeitä yrityspuistoja ja logistiikkahalleja.”
”Esikaupunkeihin lienee suhtauduttu ongelmana niin kauan kuin niitä on ollut olemassa eli kaupunkikulttuurin alkumetreiltä saakka.”
”Yksi 1960-luvulla alkaneen lähiökritiikin seurauksista on puolen vuosisadan mittainen ja tuloksiltaan epätasainen sarja lähiöuudistuksia. Koettuja epäkohtia on yritetty ratkoa milloin täydennysrakentamisen, milloin energiaremonttien ja visuaalisten virikkeiden avulla.”
”Viime vuosien trendi on ollut ’purkava saneeraus’, joka oli monessa maassa vuosikymmeniä suosittu tapa päästä eroon ongelmalähiöistä. Nyt tulemme kuitenkin pahasti jälkijunassa, sillä maailmalla lähiöuudistusten suunta on jo pidempään ollut olemassa olevan rakennuskannan korjaaminen ja päivittäminen.”
Avunsisältöpäällikkö Eeva Sederholm kirjoittaa, että purettavien rakennusten keski-ikä on Suomessa alle 50 vuotta.
”Se on hätkähdyttävä luku. Ihmisen henki pihisee täällä kutakuinkin 80-vuotiaaksi, mutta talo ei välttämättä kestä likimainkaan äidiltä tyttärelle.”
”Rakennusten lyhyt elinkaari on kulttuurimme kuva. Uuden tekeminen on usein halvempaa kuin vanhan korjaaminen. Niin talot kuin tavaratkin pitää tehdä tehokkaasti ja nopeasti. Se harvoin tarkoittaa kestävää.”
”Haluamme uutta ja kiiltävää ja sitä, mikä on juuri nyt muotia. – – 1990-luvun kerrostalot saattavat kyllä ratkeilla, mutta kenties iso syy purkuinnon takana on kulutuskysyntä.”
”Vuoden alussa Suomeen tuli uusi rakennuslaki. Siinä puhutaan rakennusten elinkaaresta ja keskiöön nousee osien purettavuus. Rakenteiden pitää kestää ehjinä purettaessa, jotta ne voidaan käyttää uudelleen. Tämä taitaa olla aikamme kuva – koska tarpeet muuttuvat tiuhaan, tehdään edes jotain, mitä voidaan hyödyntää uudelleen. Samalla on hyvä tiedostaa, että ainakaan hiilidioksidipäästöjen kannalta purettu talo ei ole juuri koskaan yhtä hyvä vaihtoehto kuin korjattu rakennus.”",news
"Sdp on vahvassa gallupkärjessä, mutta talouspolitiikassa sisäisesti riitainen. Ei ihme, että puheenjohtaja Antti Lindtman muuttuu sanoissaan entistä varovaisemmaksi.
Pääoppositiopuolue Sdp:n puheenjohtaja Antti Lindtman sanoi tiistaina (HS 8.7.) puolueensa olevan valmis miljardiluokan menosopeutuksiin, jos Sdp on mukana seuraavassa hallituksessa. Luvuista Lindtman ei tosin halunnut vielä puhua, vaan hän kertoi odottavansa ensin syksyllä 2026 esiteltävää valtiovarainministeriön arviota tulevien vaalikausien sopeutustarpeesta.
Lindtmanin kommentit eivät olleet mikään varsinainen yllätys. Hän alkoi varoitella leikkausten tarpeesta jo syksyllä 2022, kun Sdp oli vielä leikkauksia vastustava pääministeripuolue. Nyt Lindtmanin tavoitteena on hallitusvastuu, eikä uskottavaksi valtionhoitajaksi aikova voi ohittaa Suomen julkisen talouden tilaa. Valtiovarainministeriön kansliapäällikkö Juha Majanen on jo arvioinut ensi vaalikauden sopeutustarpeeksi 6–10 miljardia euroa, jotta velkasuhteen kasvu saadaan taitettua.
Mutta yllätys ei ollut konkretian puutekaan. Lindtman tunnetaan varovaisuudestaan ja laskelmoinnistaan, ja nykyinen poliittinen tilanne vain vahvistaa näitä piirteitä.
Sdp on mielipidemittausten selvä ykkönen.Viimeisimmässä HS-gallupissapuolueen kannatus oli 25,2 prosenttia, yli viisi prosenttiyksikköä suurempi kuin toisena olleen kokoomuksen. Asema ajaa Lindtmanin harkitsevaiseksi, sillä kaikki muu kuin selvä vaalivoitto näyttää epäonnistumiselta. Samalla se pakottaa jo puhumaan kuin tuleva pääministeri, sillä varomattomat heitot tulevat todennäköisesti myöhemmin vastaan.
Silti puheissa on otettava huomioon myös oma puolue, jonka sisällä on kauniisti sanottuna toisistaan eroavia talouskäsityksiä. Niistä pitäisi saada aikaan jonkinlainen yhteisymmärrys, mutta se työ on kesken.
Ei ihme, että Lindtman yrittää samaan aikaan sekä kuulostaa jämäkältä että olla sanomatta mitään.",news
"Aseidenriisunnan ja rauhan maailmassa on turvallisempaa pelätä. Uhkakuvia on muutama vähemmän.
Kirjoittaja on Helsingin Sanomien toimittaja.
Luinlehdestä, että vanha uhka on täällä taas.
Ydintalvi.
Joka pyyhkäisee ihmis­kunnan olemattomiin.
Ydintalvi.
Joka tuhoaa maapallon elonkehän pahimmassa tapauksessa kokonaan.
Määritelmänmukaan ydintalvi tarkoittaa ydinsodasta aiheutuvaa ilmaston väliaikaista jäähtymistä. Sen syntymiseen ei tarvita vuosikymmeniä kestävää ilmastonmuutosta eikä lämpimien merivirtojen hyytymistä. Muutama minuutti ihmisen hulluutta riittää, ja ohjukset ovat matkalla.
Jos suurvallat kävisivät laajamittaiseen ydinsotaan keskenään, miljoonia kuolisi heti. Suuria kaupunkeja tuhoavat räjähdykset ja tulipalot synnyttäisivät tulimyrskyjen lietsomia pilviä, jotka nostaisivat hirvittävät määrät nokea, pölyä ja savua stratosfääriin. Syntyisi noenmusta verho, joka vähentäisi merkittävästi auringon säteilyn pääsyä maapallolle, brittitoimittaja ja kirjailijaMark Lynasmuistuttaa tuoreessa kirjassaanSix Minutes to Winter.
Maan pinnalla elämän perusta, kasvien fotosynteesi eli yhteyttäminen, häiriintyisi vakavasti tai lakkaisi jopa kokonaan. Ruoan tuotanto tyssäisi, eikä syötävää riittäisi lopulta kenellekään.
Keskilämpötila putoaisi kymmenkunta ja paikoin yli parikymmentä astetta nykyisestä. Kylmyys jatkuisi vuosikymmenen ajan, ehkä kauemminkin. Säteilysairaudet ja nälkä tappaisivat ne, jotka sinnittelisivät. Tuskin kukaan selviytyisi.
Synkkää, eikö totta? Mutta kylmän sodan aikakaudella eläneille tuttua. Siitä elokuvat, sarjakuvat ja oppitunnit pitivät huolen. Enkä ole unohtanut armeijassa saamiani ohjeitakaan.
Ydinpommin räjähtäessä suojaudu poteron pohjalle, vedä sadeviitta päällesi, varaa mukaasi kuusen havu. Kun räjähdys on ohi, nouse ylös, harjaa kamppeesi ja aseesi havulla puhtaaksi, jatka taistelua. Ai niin, kenttäpullollinen vettä on syytä pitää mukana, yliluutnantti neuvoi, eikä nauranut. Niin mustaa oli huumori.
Nytaika on sellainen, etten ihmettele, miksi vanhat pelot palaavat. Konfliktit eskaloituvat, sodat jatkuvat, kun äkäiset äijät hallitsevat maailmaa.
Ihmiset hokevat, että pitää olla realisti. Niinpä. Nyt kannattaa edistää rauhaa.
Mark Lynasin mukaan tarvetta olisi laajuudessaan ilmastoliikkeen vertaiselle yleismaailmalliselle toiminnalle, joka tähtäisi ydinaseista luopumiseen ja välttäisi aiempien rauhanliikkeiden poliittiset leimat. Me olemme jo matkalla kohti vähäpäästöistä tulevaisuutta. Yhtä hyvin voisimme aloittaa taipaleen kohti ydinaseetonta maailmaa.
Sota on huonoa bisnestä kaikille, vaikka asetehtaat ja opportunistiset piensijoittajatkin siitä alkuun hyötyisivät. Ydintalven tuiverruksessa kuolemaa seuraa kuolema.
Aseidenriisunnan ja rauhan maailmassa on turvallisempaa pelätä. Uhkakuvia on muutama vähemmän.
Mökkirinteessä kukkivat juhannusruusut. Maailmanloppuun on vielä matkaa.",news
"Perinteinen luksuskäsityksemme menee vikaan ylenpalttisuuden tavoittelussa. Ihmiset haluavat ensisijaisesti tuntea, että joku välittää.
Kirjoittaja on Helsingin Sanomien kesäkolumnisti.
Helsinkiläisenhotelli Marian taru loppui lyhyeen, eikä ihme. Paikka avasi ovensa suuri­eleisesti vuonna 2023, mutta kesäkuussa sen taustalla ollut kiinteistö­sijoitus­yhtiökirjasi alaskaikki hotelliin liittyvät omistuksensa ja sijoituksensa. Viime viikolla kansain­välinen hotelli­yhtiö Hiltonkertoiottavansa hotellin haltuunsa ja nimeävänsä sen uudelleen.
Avajaisten aikaan Marian hotellin­johtaja kehuskeliThe New York Timesissakatto­kruunujen (159) ja erilaisten samppanjoiden (31) määrällä sekä luonnon­kivi­pinnoilla ja paksuilla patjoilla. Hotellin kerrottiin tarjoavan kansain­välisen tason “ultra­luksusta”, jollaista Suomessa ei ole aiemmin koettu. Puolitoista vuotta myöhemmin uskallan väittää, että emme ole kokeneet sitä vieläkään.
KunSuomessa puhutaan luksuksesta, puhutaan usein kalliista materiaaleista, logoista ja rajoitetuista eristä statussymboleita. Eli siis siitä, miltä asiat näyttävät tai mitä ne maksavat. Emme kuitenkaan ymmärrä ultraluksusta ennen kuin kiinnostumme myös siitä, miltä kokemus tuntuu.
Newyorkilainen ravintolayrittäjäWill Guidarajulistaa kirjassaanUnreasonable Hospitality, että luksuksessa on kyse ennen kaikkea vieraanvaraisuudesta. Siitä, että ihminen kokee tulleensa nähdyksi. Että ennakoidaan pienet, joskus hölmönkin yksinkertaisilta tuntuvat tarpeet.
Guidara puhuu paljon siitä, että perinteinen luksuskäsityksemme menee vikaan ylenpalttisuuden tavoittelussa. Aidossa vieraanvaraisuudessa kaikki tehdään ajatuksella.
Luksuskuluttajatelävät usein jatkuvassa vaatimusten tulvassa, tekevät valtavasti pieniä ja suuria päätöksiä sekä optimoivat elämäänsä pieteetillä. Silloin suurinta luksusta voi olla, että asiattoimivat. Kun aivot voi hetkeksi sammuttaa eikä kaikkea tarvitse itse tuottaa, varmistaa ja varoa.
Jos siis haluamme Suomessa vedota kaikista vaativimpiin kuluttajiin ja matkailijoihin, meidän pitää aloittaa perusasioista. Häkellyttävän hieno maisemasauna ei ole luksusta, jos sen lattia on jatkuvasti tahmainen ja hiusten peitossa. Herkullisinkaan ravintola-annos ei yllä yllellisyydeksi, jos pelisilmätön tarjoilija keskeyttää herkän hetken kertoakseen päivän erikoisuuksista. Concierge-palvelu on huipputasolla vasta, kun siltä ei tarvitse edes hoksata pyytää palveluksia – asiat vain tapahtuvat.
Ruotsitarjoaa loistoesimerkin ultraluksuksesta. Jo vuonna 2012 Tukholmaan avattu Ett Hem ei edes yritä imitoida pröystäileviä vanhan ajan hotelleja, vaan 1910-luvun tiilitalo on kuin maailman kaunein koti.
Vaikka tunnelma hotellissa on lämmin ja välitön, mikään osa palvelupolusta ei tapahdu sattumalta. Henkilökunta käyttäytyy kuin olisimme ystäviä, mutta aistii samalla tunnetilojani ja toiveitani kuin mestarillinen mentalisti. Talon jokainen nurkka on mietitty huolellisesti aina tuoksumaailmaa myöten. Lähestymistapa toimii: hotelli on ollut vuosia lähes jatkuvasti täyteen varattu.
Ehkäpäsuurelliset hotellihankkeet ja muut ökyvetonaulat jättävät yhä useammat kylmäksi, koska niiden suunnittelijat unohtavat palvelevansa ihmisiä. Ja ihmiset haluavat ensisijaisesti tuntea, että joku välittää.
Ett Hemin omistajaJeanette Mixkertookin, että hotellia ohjaa kaikessa se, mikä saa vieraan tuntemaan olonsa kotoisaksi. Välittäminen saatetaan mieltää pehmeäksi sanaksi, mutta sillä on iso merkitys, Mix kommentoiFinancial Timesille.
Bisneskonsultit ovat julistaneet, että luksusta määrittävät kolme t:tä:time,truthjatrust– ajan arvoiset kokemukset, kuluttajan omia arvoja mukailevat palvelut sekä luottamus ja yksityisyys.
Ehdotan kolmea uutta t:tä, joilla on vielä enemmän väliä: tilannetaju, tunneäly ja tarkoituksenmukaisuus. Jos ne puuttuvat, mikään määrä marmoria – tai kallis hinta – ei tee palvelusta luksusta.
Kirjoittaja on johtaja sijoitusyhtiö Illusianissa.",news
"Rahapolitiikka ei ole Suomen omissa käsissä. Siksi taloudessa pitää olla toisenlaisia säätönuppeja, eikä niitä pidä sorkkia joka suhdannekäänteessä.
On houkuttelevaa ajatella, että hallitus tekee viisaasti löysätessään asuntorahoituksen sääntelyä. Onhan asuntokauppa ollut pari viime vuotta alamaissa ja korkeat korot ovat vaikeuttaneet asunnon ostoa. Asuntokaupan jumi on tarkoittanut vaikeuksia myös rakennusteollisuudelle.
Hallitus lähetti maanantaina lausuntokierrokselle lakiesityksen, joka pidentäisi asuntolainojen enimmäispituutta 35 vuoteen nykyisestä 30 vuodesta. Laki antaisi Finanssivalvonnalle myös mahdollisuuden löysätä niin sanottua lainakattoa entistä pidemmälle. Lisäksi valtioneuvosto voisi höllentää yhtiölainojen ehtoja, jos markkinoiden tilanne sitä vaatii.
Laki siis osin peruuttaisi kiristyksistä, joita asuntorahoitukseen tuotiin vain muutamia vuosia sitten. Kolmenkymmenen vuoden enimmäismaksuaika tuli voimaan kaksi vuotta sitten. Samaan aikaan kiristettiin yhtiölainojen ehtoja. Lainakatto säädettiin vuonna 2016.
Asuntorahoituksen kiristyksille oli hyvät perusteet. Pitkien ja entistäkin suurempien asuntolainojen määrä lähti nousemaan selvästi viisi vuotta sitten. Asuntoihin liittyvä velkaantuminen kasvoi nopeasti.
Uusien asuntojen yhtiölainoihin ilmestyi riskipitoisia ilmiöitä, kuten pitkiä lyhennysvapaita, jotka hämärsivät asunnon todellisia kuluja. Yhtiölainan edullinen kohtelu verotuksessa ruokki asuntosijoittamisen riskien kasvua. Suuret yhtiölainat kasvattivat asunnon ostajan riskejä erityisesti yhtiöissä, joissa sijoittajien osuus oli suuri.
Valtiovarainministeriön kirjoittamat lakiluonnoksen perustelutkin ovat osin ristiriitaisia. Helpotuksia perustellaan asuntokaupan edistämisellä matalasuhdanteessa sekä sillä, että kuluttajille jäisi lainan maksun ohessa varoja sijoittamiseen. Kuitenkin kerrotaan, että laina-aikojen piteneminen on johtanut aiemmin lähinnä lainojen koon suurenemiseen.
Asuntolainojen sääntelyn ensisijainen tarkoitus ei ole turvata kuluttajan asunnonhankkimismahdollisuuksia, pankkien korkokatteita tai rakennusyhtiöiden kannattavuutta. Sääntely huolehtii rahoitusjärjestelmän ja sitä kautta koko kansantalouden vakaudesta.
Sääntelyinstrumenttien tarve korostuu siksi, että rahapolitiikka eli korkotason ja inflaation säätely ei ole enää 25 vuoteen ollut Suomen omissa käsissä. Euroalueen rahapolitiikka ei aina sovi Suomen taloustilanteeseen. Ajoittain korot ovat olleet talouden vireeseen nähden liian matalia, usein liian korkeita.
Siksi on tärkeää, että rahoitusvalvojilla on käytössään muita säätönuppeja. Asunnot ja muut kiinteistöt ovat kansantaloudessa keskeinen varallisuuserä. Kiinteistöjen hintojen raju nousu yhdistettynä korkeisiin velkaantumisasteisiin on erittäin riskipitoinen yhtälö. Asunto- ja kiinteistörahoituksen riskien hallinta on keskeistä koko talouden vakaudelle.
Asuntojen hinnat ovat nousseet Suomessa keskimäärin maltillisesti 20 viime vuotta, mutta silti asuntokauppaan ilmestyi epäterveitä piirteitä.
Kun korot yhtäkkiä nousivat, asuntokauppa ja rakentaminen jarruttivat äkisti. Alhosta nouseminen kestää nyt Suomessa poikkeuksellisen pitkään. Mitään kovin vakavaa ei kuitenkaan ole tapahtunut. Kiinteistöjen arvot eivät suoranaisesti ole romahtaneet, sijoittajat eivät ole tehneet massiivisia konkursseja, eikä pankeilla ole vaikeuksia.
Johtuisiko se ainakin osin siitä, että lainoituksen ehtoja pidettiin menneinä vuosina sopivan kireällä ja kiristettiinkin tilanteen vaatiessa?
Saattaa olla perusteltua, että lainakattoon ja yhtiölainoihinkin lisätään helpotusvaraa matalasuhdanteen varalta. Oikea hetki kansantalouden säätönuppien löysäämiseen ei kuitenkaan ole silloin, kun ollaan matalasuhdanteessa.
Ehdotuksiin kannattaisi palata sitten, kun asuntokauppa ja talous ovat taas nousuvireessä. Jos ehdotetut toimet vaikuttavat perustelluilta vielä silloin, ne kannattaa toteuttaa.",news
"Nato-maiden uusi puolustusmenotavoite vaikuttaa merkittävästi kansantalouksiin. Siksi puolustushankintoihin tarvitaan myös uudenlaista avoimuutta.
Naton huippukokouksia on pidetty paremmissakin tunnelmissa. Haagissa tiistaina alkavaa kokousta leimaa paitsi Yhdysvaltojen presidentin Donald Trumpin uhkapeli Lähi-idässä myös se, miten Yhdysvallat pidetään niin lähellä Natoa kuin mahdollista.
Siksi Haagissa tehdään, mitä Trump haluaa – ja vaikein päätös on jo tehty. Nato-maat ovat sopineet uudesta puolustusmenotavoitteesta. Se on Trumpin sanelemana entisen kahden prosentin sijaan viisi prosenttia suhteessa bruttokansantuotteeseen.
Uusi tavoite on tiukka, katsoi sitä talouspoliittisesti tai demokratian näkökulmasta. Turvallisuuspoliittinen realismi puhuu kuitenkin viiden prosentin puolesta. Turvallisuusuhat kannustavat puolustusmenojen kasvattamiseen eri puolilla maailmaa, ja nopeimmin menojaan lisää Venäjä.
Naton pääsihteeri Mark Rutte on perustellut puolustusmenotavoitetta Venäjän ja Kiinan uhalla. Venäjä rakentaa joukkojaan uudelleen kiinalaisella teknologialla ja tuottaa aseita nopeammin kuin Euroopassa uskottiin. Tosiasia on myös, että Yhdysvallat siirtää kustannukset Euroopan puolustamisesta Euroopan maille ja vähentää sotilaallista läsnäoloaan Euroopassa.
Jokaisen valtion haasteena on määrittää puolustusmenoille riittävä taso. Siitä käydään demokratioissa jatkuvaa keskustelua – paitsi nyt, kun viiden prosentin tavoitteesta tuli monen asian summana ikään kuin väistämättömyys ja pakko.
Sotilasmenot vaikuttavat merkittävästi kansantalouksiin. Ne voivat lisätä julkista velkaa, kiihdyttää inflaatiota ja hidastaa talouskasvua, mutta myös tuoda kasvua ja työpaikkoja.
Naton uusi puolustusmenotavoite syntyi painekattilassa. Myös siksi Nato-maiden kansanedustajia ja johtajia yhdistää tarve avata kansalaisille uudella tavalla ja läpinäkyvästi, miten puolustukseen jostain muusta yhtä lailla tärkeästä asiasta ohjattavat sadat miljardit eurot käytetään näinä turvattomuuden ja niukkuuden aikoina viisaasti. Vanhaan maailmaan ei ole puolustushankinnoissakaan paluuta.",news
"Ulkoministeriön pitäisi vihdoin herätä. Ei missään ministeriössä tule näin jatkuvalla syötöllä esiin häirintätapauksia.
Kirjoittaja on HS:n tutkiva toimittaja.
Armeijassanäki nopeasti, kenelle valta ei sovi.
Varusmiehinä olimme hierarkian pohjalla. Valtaosa upseereista, kersanteista ja upseerioppilaista kohteli meitä reilusti, mutta muutama kiusasi tai simputti. Heti, kun he saivat hieman valtaa, heistä tuli pikkutyranneja.
Ajat Puolustusvoimissa tulivat mieleen, kun luin Ilta-SanomienuutisenPortugalin-suurlähettiläästäTitta Maja-Luodosta. Koko lähetystön henkilöstö on tehnyt lähettiläästä häirintäilmoituksen. Hänen käytöksestään on valitettu myösjo ennennykyistä suurlähettilään pestiä. Maja-Luoto kiistää epäasiallisen käytöksen.
Kirjoitinensimmäisen juttuni ulkoministeriössä tapahtuvasta häirinnästä lähes kymmenen vuotta sitten. KolleganiElina Kervisenkanssahaastattelimme kuutta naista, jotka olivat olleet suurlähettiläsJarmo Viinasenalaisia Suomessa, Tukholmassa tai New Yorkissa.
Naiset, joista osa oli ollut tapahtumien aikaan korkeakouluharjoittelussa, kertoivat Viinasen seksuaalisesta häirinnästä tai muusta epäasiallisesta käytöksestä.
”Sehän tässä on hullua, että kaikki nämä vuodet tämä on saanut jatkua ja kukaan ei ole siihen puuttunut. Se tässä on aivan pöyristyttävää”, sanoi eräs.
Sitten tuli New Yorkin pääkonsulinManu Virtamontapaus. Sitten Geneven suurlähetystö olikriisissä. Ja moni muu paikka: virkamiehet Helsingissä, Euroopassa ja Afrikassa kertoivat kiusaamisesta, seksuaalisesta häirinnästä tai muusta epäasiallisesta käytöksestä. Kaikki sanoivat, ettei tilanteita ole selvitetty asianmukaisesti.
Viime vuonna Ilta-SanomatuutisoiKanadan-suurlähettiläänJari Viléninhäirintäepäilystä. Ja nyt Maja-Luodon tapaus.
Ulkoministeriöon monella tapaa loistava paikka olla töissä, ja valtaosa suurlähettiläistä on reiluja ja hyviä pomoja. Näin sanovat haastattelemani diplomaatit.
Mutta yhtä lailla heille on selvää, että ongelmatapauksia on liikaa. Ei missään muussa ministeriössä ole vuodesta toiseen väitteitä epäasiallisesta käytöksestä johtajatasolla.
Tälle voi tarjota pari mahdollista syytä. Johtamiskoulutus on liian vähäistä. Monessa maassa se alkaa jo diplomaattikoulussa. Ulkoministeriössä korkeaan virkaan voi päätyä henkilö, jonka ihmistaidot ovat kehnot.
Sitten on rankaisemattomuuden kulttuuri, jonka nähdään ruokkivan tietynlaista käytöstä. Lähteideni yleinen kokemus on se, että tökeröstä käytöksestä ei koidu suurlähettiläälle mitään. Missään muussa työpaikassa tällainen ei tulisi kuuloonkaan.
Seuraus on pahimmillaan siirto hyvään pestiin Helsinkiin, suurlähettilään palkalla. Virkajohto ei tee rikosilmoitusta suurlähettiläästä vaan niistä, jotka puhuvat ongelmista.
Tätä saattaa selittää se, että ulkoministeriössä diplomaatit käsittelevät pitkälti edelleen toisten diplomaattien häirintätapauksia. Voi siis päätyä käsittelemään oman tulevan pomonsa käytöksestä esitettyjä väitteitä. Se on poikkeuksellinen järjestely, joka on omiaan synnyttämään varovaisuutta.
Konsulttiyhtiö Ramboll esitti jo vuonna 2019, että diplomaattikierrosta irrotetut henkilöstöhallinnon ammattilaiset hoitaisivat häirintätapaukset. Tänä keväänä järjestelyäarvostelimyös oikeuskansleriTuomas Pöysti.
Pöysti vaati ministeriötä kiinnittämään ”erityistä huomiota siihen, että virkamiehet tulevat yhdenvertaisesti kohdelluiksi esimerkiksi häirintää tai muuta epäasiallista kohtelua koskevien ilmoitusten käsittelyssä”. Hän totesi, että ”riski erityyppisille intressiristiriidoille ja epätasapuoliselle menettelylle” on suurempi, kun diplomattikierrossa olevat henkilöt ratkaisevat toistensa asioita.
Ihmisiäkuuluu kohdella työpaikalla asiallisesti. Sen pitäisi olla selvää.
Mutta vaikka ei tästä välittäisi, kannattaa miettiä edes seuraavaa asiaa: jos lähetystö on sekaisin, se ei voi olla vaikuttamatta Suomen ulkopolitiikan hoitoon.
Ulkoministeriön olisi viimeinkin laitettava pikkutyranninsa kuriin.",news
"Pienet paikkakunnat kaipaavat riskinottoa. On paljon helpompaa muuttaa kaupunkiin.
Valtio vetäytyy maakuntien Suomesta pikkuhiljaa vähenevän väen mukana. Kehitys on jatkunut näin jo vuosikymmenten ajan.
Viime aikoina esimerkiksi valtion kulttuurileikkaukset ovat aiheuttaneet muutosneuvotteluja ja irtisanomisia maakuntakaupunkien teattereissa. Taiteen edistämiskeskus on toissa vuonna lopettanut harvaan asuttujen alueiden kulttuuritoiminnan avustuksen.
Suunniteltujen raidehankkeiden painopiste on Etelä-Suomen kasvukolmion sisällä. Myös kuntien talous sai kevään puoliväliriihessä uuden iskun. Kuntien peruspalveluiden valtionosuuksia päätettiin leikata 75 miljoonalla eurolla. Samaan aikaan hallitus keventää verotusta. Leikkaus iskee kovimmin pieniin maaseutukuntiin, koska ne nojaavat valtionosuuksiin enemmän kuin kaupungit.
Kaikki tämä näkyy maakuntien Suomessa hiljaisena hiipumisena. Toisaalta se luo tilaa ja tarvetta uusille avauksille.
On entistä enemmän rohkeiden yksityisyrittäjien, pyyteettömien talkoolaisten, kotiseuturakkaiden rahoittajien ja syrjäseutujen uudisraivaajien vastuulla, että ihmisille ympäri maata on tarjolla näkemistä, tekemistä ja kokoontumistiloja.
Yhdenkin uuden yrittäjän ilmaantuminen tai vanhan lopettaminen vaikuttaa pienellä paikkakunnalla paljon siihen, viitsiikö siellä asua.
Toisen puolen vastuusta kantavat palveluiden käyttäjät. Palvelut tottelevat lompakon ääntä: esimerkiksi VR seuraa tarkkaan junapysäkkien matkustajamäärien kehitystä.
Kun lukee uutisia maakuntien väestökehityksestä, saattaa syntyä kuva, että pikkukuntiin ja -kaupunkeihin ei koskaan muuta kukaan eikä uusia palveluita synny.
Tämä ei ole totta. Savonlinnan ja Mikkelin kaltaisten maakuntakaupunkien keskustojen elinvoima ontutkitusti paranemassa.
On huomattavasti helpompaa muuttaa tyhjenevän tuntuiselta paikkakunnalta kasvukeskukseen kuin ottaa sellaisia riskejä, joita kotiseudun elävöittäminen kaipaisi.",news
"Valmisteilla oleva uusi ydinenergialaki helpottaa huomattavasti ydinvoiman rakentamista. Se ei kuitenkaan poista ydinvoiman suurinta ongelmaa.
Kirjoittaja on HS:n pääkirjoitustoimittaja.
Hallitus jätti torstaina lausunto­kierrokselle uuden ydin­energia­lain. Se muuttaa ratkaisevasti ydin­voimalan vaatimaa lupa­prosessia. Turvallisuudesta ei tietenkään tingitä, ja ydin­voimalat käyvät jatkossakin läpi Säteily­turva­keskuksen tarkan syynin.
Uuden ydinvoiman rakentaminen ei jatkossa vaadi enää eduskunnan periaatepäätöstä, vaan päätöksen tekee valtioneuvosto eli maan hallitus. Lupa voidaan myöntää yleisluontoisena, kun tähän asti hakemuksessa on pitänyt olla tiedossa tarkka laitostyyppi teknisine yksityiskohtineen ja turvallisuusselvityksineen.
Neliportainen lupaprosessi on tähän asti ollut monien vuosien harjoitus. Uusi laki nopeuttaisi sitä selvästi. Samassa päätöksessä voitaisiin käsitellä useita eri paikkakunnille rakennettavia voimaloita. Tämä on tärkeää niin sanotun pienydinvoiman suunnittelijoille.
Muutoson periaatteellisesti todella iso. Uusi laki tuo ydinvoiman vähän lähemmäs normaalia rakentamista ja riisuu siltä historiallista – jopa ulkopoliittista – painolastia. 1970-luvulla oli tärkeää, että valtionyhtiö Imatran Voima osti Loviisan voimalan Neuvostoliitolta, koska teollisuuden rakennuttama Olkiluoto oli läntistä tekniikkaa.
Myöhemminkin ydinvoimapäätöksiin on liittynyt merkillistä poliittista ”tarveharkintaa”. Olkiluodon kolmosreaktorista tehtiin Suomen sähköjärjestelmän kannalta hankalan suuri, koska Teollisuuden Voimalle (TVO) oli lupia jaossa vain yksi. Käytännöllisempää olisi ollut rakentaa kaksi pienempää yksikköä.
Uusi laki heijastaa myös suomalaisten suurta ydinvoimamyönteisyyttä. Poliittista vastustusta ei käytännössä enää ole.
Ydinvoiman ongelma ei olekaan enää turvallisuus tai hyväksyttävyys vaan kannattavuus. Suomessa sähkö on tällä hetkellä niin halpaa, että suuren ydinvoimalan investointilaskelma jää hyvin kauas kannattavuusrajasta. Uusiutuvaa sähköntuotantoa pystytään rakentamaan huomattavasti halvemmalla kuin ydinvoimaa.
Ruotsi päätti toukokuussa massiivisesta tukipaketista, jonka turvin energiayhtiö Vattenfall on käynnistelemässä uusien voimaloiden rakentamista. Tuki sisältää tukea rahoituskustannuksiin ja takuuhinnan tuotetulle sähkölle.
Espoon kaupunginjohtajaksi sittemmin siirtynyt ympäristöministeriKai Mykkänen(kok) kertoi alkuvuodesta kannattavansa samankaltaista tukipakettia Suomeen. Fortum on säestänyt, että ilman tukia voimaloita ei synny.
Nykyinen ympäristö- ja ilmastoministeriSari Multala(kok) totesi torstaina, että jonkinlainen riskinjakomalli voisi olla mahdollinen. Se voi tarkoittaa montaa asiaa.
Riittävätakuuhinta tarkoittaisi Suomessa yhdelle isolle ydinvoimalalle todennäköisesti jopa useiden satojen miljoonien eurojen tukea vuodessa, vuosikymmenten ajan. Sen maksaisivat sähkön käyttäjät.
Tällainen tuotantotuki voisi myös vaarantaa muut sähköntuotantoinvestoinnit ja nostaisi sähkön hintaa. Tuen todellinen hinta olisi siis vielä suoraa kustannusta korkeampi.
Edullinen sähkö on Suomelle ensiarvoisen tärkeä kilpailutekijä ja tietysti kuluttajienkin kukkarossa tuntuva asia.
Ruotsissa Vattenfall on sataprosenttisesti valtion omistama, joten tukirahat pyörivät valtiontalouden sisällä. Suomessa valtio omistaa Fortumista puolet ja TVO:sta vain pienen siivun Fortumin kautta.
Nykyiset vanhenevat voimalat olisi suotavaa korvata jossain vaiheessa, ja jatkossa kaukolämpöä voi olla järkevää tuottaa minireaktoreilla. Rakentamisaikaista rahoitusta valtio voisi hyvin tukea leveillä harteillaan.
Sen sijaan on vaikea nähdä, että massiivinen tuotantotuki ydinvoimalle olisi millään tavoin järkevä ratkaisu. Huomattavasti halvempaa ja nopeampaa olisi rakentaa markkinaehtoisesti lisää tuuli- ja aurinkovoimaa ja kenties tasata sitä tarvittaessa uudella jollain tavalla tuetulla säätövoimalla.",news
"Englannista on tullut käyttökieli, ja maahanmuuttajien mukana Suomi on saanut paljon paljon uutta kielipääomaa.
Kuva:Lasse Rantanen
Suomessa ollaan huolissaan kielitaidon yksipuolistumisesta. Yhä suurempi osa nuorista opiskelee koulussa äidinkielen lisäksi pelkästään englantia ja toista kotimaista kieltä. Saksan, ranskan, venäjän tai espanjan valitsee enää harva. Se tarkoittaa, ettei meillä tulevaisuudessa ole kovin paljon näiden kielten osaajia.
Asia huolestuttaa yrityksiä, mutta sillä on taloutta laajempi merkitys. Kieli on myös portti kulttuuriin. Eurooppalainen Suomi tarvitsee eurooppalaisten kielten osaajia.
Suomalaisten kielitaito ei ole kuitenkaan kehittynyt vain huonoon suuntaan. Vaikka kielten opiskelu on kapeutunut, osaamisen kärki on terävöitynyt. Erityisesti englantia nuoret käyttävät nykyään aivan eri tasolla kuin vanhempansa. Englantiin panostaminen on ollut nuorilta rationaalinen valinta.
Englannista on tullut nykymaailmanlingua franca, jonka edessä on jouduttu nöyrtymään myös Saksan ja Ranskan kaltaisissa omista kielistään ylpeissä suurissa maissa. Englantia tarvitaan useimmissa ammateissa, ja kielen erinomainen osaaminen avaa ovet kansainvälisille työmarkkinoille. Sujuvasta englannista on nuorille enemmän hyötyä kuin usean kielen tyydyttävästä hallitsemisesta.
Kielitaidon merkitystä muuttavat – vaikka eivät poista – myös koko ajan kehittyvät käännösohjelmat, joita voidaan käyttää työssä ja matkaillessa. Tekoäly toimii niin kääntämisessä kuin kielten opetuksessakin. Vaikka kieltä ei opiskeltaisi koulussa, sitä voidaan opiskella omin päin kännykällä.
Kielikeskustelussa ilmenee joskus sellaista säilyttävää asennetta, joka leimaa koulutuskeskustelua laajemminkin. Kun johonkin erillisenä oppiaineena opiskeltavaan kieleen on takavuosina koulutettu tietty määrä opettajia, totta kai he toivovat tuon aineen opetuksen kukoistavan. Osin tästä voi johtua, että suomalaiskoululaisille on tarjolla pitkälti samoja kieliä kuin heidän isovanhemmilleen oli, vaikka maailman painopiste on tällä välin siirtynyt pois Euroopasta.
Vastaavasti niille aineille, joita kouluissa ei opeteta, ei ole puolestapuhujia silloinkaan, kun niiden opiskelemiseen olisi hyvät syyt. Kielistä selvin esimerkki on kiina, jonka osaamisesta olisi epäilemättä suurta hyötyä niin oppilaille kuin yrityksillekin. Kiinaa opiskellaan Suomessa kuitenkin paljon vähemmän kuin monissa sellaisissa maissa, joissa vanhemmilla on suurempi vaikutus koulujen kielivalikoimaan.
Onneksi kielten osaaminen ei ole vain koulun varassa. Suomessa puhutaan yli 160:tä eri äidinkieltä. Peräti kymmenen prosenttia suomalaisista puhuu jo äidinkielenään jotain muuta kuin suomea tai ruotsia. Täällä on kymmeniätuhansia venäjän, viron, arabian, somalin, farsin, kurdin, kiinan ja albanian osaajia sekä lisäksi tuhansia vietnamin, thain, turkin, ukrainan, espanjan ja tagalogin puhujia. Jos kieliä ajatellaan pääomana, maahanmuutto on antanut Suomelle valtavan pääomaruiskeen. Osataanko sitä arvostaa ja hyödyntää?
Kun Elinkeinoelämän keskusliitto EKselvitti yritysten kielitaitotarpeitatoukokuussa 2022, valtaosa yrityksistä piti työnhakijoiden vieraiden kielten taitoa riittävänä. Sen sijaan työnhakijoiden puutteellinen suomen osaaminen koettiin ongelmaksi. Tärkeää suomen osaaminen Suomessa onkin, mutta maahanmuuttajien kielitaitoa kannattaisi tarkastella laajemmin – vaikkapa samalla tavalla kuin valtioneuvoston vuoden 2022kielipoliittisessa ohjelmassatarkasteltiin kotoperäisten kielten osaamista ja elinvoimaa.
Suomalaisen koulun käynyt maahanmuuttajaperheen lapsi osaa yleensä hyvin ainakin kolmea kieltä eli äidinkieltään, englantia sekä suomea tai ruotsia. Kovin harvinaista ei ole sekään, että maahanmuuttajaperheen lapsi oppii kotona kaksi kieltä.
Jos kielitaito avaa ovia kulttuuriin, kahdessa kulttuurissa elämisen täytyy olla ajattelulle erityisen rikastuttavaa. Kun tämä osaaminen otetaan huomioon, kuva suomalaisten kielitaidosta näyttää heti paljon valoisammalta.",news
"Puolustukseen käytettävä prosenttiosuus ei saisi olla liialla luovuudella kuorrutettu.
Haagissa pidetystä puolustusliitto Naton huippukokouksesta jää elämään kaksi epäselvyyttä. Ensimmäinen on Suomelle positiivinen, toinen erittäin negatiivinen.
Ensimmäinen epäselvyys on luovaa epäselvyyttä – sitä kokouksissa kuuluukin harrastaa, jos tuloksiin pyrkii.
Nato-maat sopivat nostavansa puolustusmenot summaan, joka vastaa viittä prosenttia bruttokansantuotteesta. Tästä viidestä prosentista 3,5 prosenttia on raakaa rautaa eli aseita ja ammuksia, loput puolitoista prosenttia sitä luovuuden valtakuntaa.
Puolentoista prosentin osuus voidaan täyttää kaikenlaisilla projekteilla, jotka liittyvät puolustukseen. Ja kun sopivasti luovuutta harrastetaan, moni asia liittyy.
Jonkinlaista puolustuksen vahvistamista on vaikkapa huoltovarmuuden lisääminen, joka on melko hahmoton ja laaja käsite. Sähkön kantaverkon vahvistaminen on huoltovarmuushanke ja voi olla puolustusta. Samoin vesihuollon kehittäminen. Hyvä lääkkeiden saatavuus on ehdottomasti huoltovarmuutta.
Eikä ratojen ja teiden rakenteleminen ole niin kaukana puolustuksesta, etteikö sitä voisi ottaa mukaan puolentoista prosentin kiintiöön. Entä tietoturvan kehittäminen? Sehän on puolustusta hybridisodassa.
Ulkoministeri Elina Valtosen (kok) sanoin: tämä tavoite sopii Suomelle, ja Suomi sen saavuttaa. Suomelle olisi kuitenkin tärkeää, että mitä enemmän 1,5 prosentin osuudessa harrastetaan luovuutta, sitä selvemmin 3,5 prosentin osuus on kovaa puolustusta. Suomelle sopii myös, että Venäjä mainitaan kokouksen loppuasiakirjassa selvästi syynä nostaa puolustusmenoja.
Naton tulkintaan istuvat Euroopan unionin uudet taloudenpidon säännöt. EU:n mielestä ei ole enää ihan niin tarkkaa, että vajeet ja velat pysyvät kurissa, jos yhteistä tai kansallista puolustusta Venäjää vastaan kehittävät ratkaisut ovat niin kalliita, että maat velkaantuvat. Tämä asenne mitattiin jo, kun Suomi ei joutunut EU:n tarkkailuluokalle.
Toinen epäselvyys liittyy kuuluisaan Naton viidenteen artiklaan. Yhdysvaltojen presidentti Donald Trump kertoi kokoukseen saapuessaan, että artiklaa voi tulkita monella tapaa luovasti. ”Depends on your definition”, riippuu sinun määritelmästäsi, hän kuvaili.
Tähän asti viidettä artiklaa on pidetty aika tavalla yksiselitteisenä. Jos aseellinen hyökkäys kohdistuu Nato-maata kohtaan, muut maat auttavat hyökkäyksen kohteeksi joutunutta – myös aseellisesti.
Trumpin tulkinta sopii hänen maailmaansa. Siinä sopimuspohjainen järjestelmä väistää, jos valta, voima ja Yhdysvaltojen etu sen kanssa risteävät.
Suomelle tämä on ikävä muistutus siitä, että Trumpin maailmassa sovittu johtaa tekoihin varmimmin, jos niistä on jotain konkreettista hyötyä Yhdysvalloille – tai Trumpille. Vastaava tilanne on mitattu jo monta kertaa kauppapolitiikassa.
Suomen askel Nato-jäsenyyteen otettiin ennen kaikkea siksi, että Nato-maat ovat sitoutuneet avunantoon. Arvaamattoman, aggressiivisen ja terroritekoihin kykenevän Venäjän naapurissa ei haluta puolivillaisia vaihtokauppoja kansallisen turvallisuuden kysymyksissä. Suomen kannalta pelottava vaihtoehto on, että Trump lähestyy Venäjän geopoliittisia näkemyksiä ja vesittää Naton tulkintoja.
Myöhemmin Nato-kokous onneksi vahvisti, että Nato pitää kiinni avunannon periaatteesta. Epäilys jäi silti elämään. Kansainvälisessä diplomatiassa sanat ovat tekoja. Todennäköisesti Trumpin pohdinta havaittiin myös Moskovassa, jossa läntisiä maailmanselityksiä ja turvallisuutta koskevia tulkintoja seurataan tarkasti.
Jälkimmäinen epäselvyys tekee ensimmäisestä epäselvyydestä Suomen kannalta entistäkin merkityksellisemmän. Koska Trump käy viidennellä artiklalla kauppaa, sitä tärkeämpää on, että Eurooppa ottaa itse täyden taloudellisen vastuun maanosan puolustuksesta ja käyttää siihen rahaa.",news
"Rahan ja aseiden määrän ohella pitäisi puhua siitä, mitä kansa ajattelee maanpuolustuksesta.
Kirjoittaja on HS:n featuretoimittaja.
Ainakun puhutaan siitä, paljonko rahaa Euroopan maiden pitää panna aseisiin, huudan lisä­kysymyksen: kuka niitä aseita käyttää?
Kuka Espanjassa osaa käyttää aseita, haluaako kansa siellä puolustaa maataan? Eihän pelkällä rahalla sodita, tarvitaan osaavia käsiä. Miksi Espanja toimisi kuin Suomi, turha luulo.
Entä mitä miettivät italialaiset? Tai belgialaiset, onko heillä kenties kolonialistisen historian perintönä jokin oma näkökulma?
Miten eri Euroopan maissa ratkaistaan puolustus? Syntyykö jonnekin amerikkalaistyylinen palkka-armeija, jonka kautta köyhä voi saada paikan yliopistossa? Tai laiton maahanmuuttaja kansalaisuuden?
Suomalaisilleon selvää, että kaikki osallistuvat, jos sota uhkaa. Muuta ei osaa kuvitella. Mutta mitä se käytännössä tarkoittaa?
SotatutkijaIlmari Käihköherättelee Suomeakeskustelemaan siitä, keitä lähetetään rintamalle. Eivät sinne kaikki mene.
Ukrainassa säästetään nuoret tulevaisuudelle, sotaan menevät vanhemmat. Suomessakin moni isä menisi poikiensa sijaan sotaan, jos tilanne vaatii.
Saksalaiset jo tottuivat ajatukseen, että siellä ei koskaan tartuta aseisiin. Nyt pitäisikin nousta sotilasmahdiksi. Sillä historialla hyviksen rooliin.
Kun Saksassa kesäkuussa vietettiin kansallista veteraanipäivää, kuvissa esiintyi sotilaita, joiden nimi viittasi turkkilaisiin sukujuuriin.
Ruotsissa kansaa vasta totutetaan näkemään sotilaita. Mainoksin. Siellä puhutaan vapauden puolustamisesta – ulkomailla.
Suomella on historiansa. Ja lisäksi järjestelmällinen maanpuolustustiedotus, joka on jo vuosikymmeniä ulotettu myös naisiin.
Maanpuolustushenkeävoidaan mitata tutkimuksin, mutta kaikki kyllä omassa maassaan tuntevat tilanteen.
Muiden maiden tunnelmista jopa huippuasiantuntijoilla voi olla vääriä oletuksia.
Saksalainen sotatutkijaCarlo MasalahalusiHS:n haastattelussavähän havahduttaa suomalaisia. Hän sanoi, että jos Venäjä valtaa Helsingin, amerikkalaiset eivät ehkä tulekaan vapauttamaan sitä. Proffa kertoi ymmärtävänsä, että Suomen presidentti sanoo kaiken olevan hyvin ja että amerikkalaiset auttavat. Ei haluta aiheuttaa paniikkia.
Ha-ha. Kukaan Suomessa ei sano noin eikä ajattele noin. Natohan on tilaisuus näyttää muille, miten hyviä olemme; Suomi, pieni sotilasmahti, ei tunne paniikkia.
Mitä muut Euroopan maat uskovat itsestään? Missä roolissa ne itsensä näkevät?
Kirjoittaja on HS:n featuretoimittaja.",news
"Länsimaat tukevat samanaikaisesti neuvotteluita Iranin kanssa ja Iranin pommittamista.
Kirjoittaja on Helsingin Sanomien kesäkolumnisti.
Euroopan unioninvastaus Iranin sotaan oli yksi­selitteinen: Israelia uhkaava islamistinen hallinto ei saa koskaan saada haltuunsa ydin­asetta.
Nyt länsi­maat odottavat Iranin palaavan kiltisti neuvottelu­pöytään. Liberaalin arvo­pohjan peri­aatteiden mukaan tämä konflikti voidaan ratkaista vain sivistyneesti neuvottelu­pöydässä.
Mikä tässä tarinassa mättää? Se, että Iranin hallintoa vastaan on vastikään aloitettu pommitus kaksi kertaa neuvotteluita odoteltaessa.
Israelin hyökkäys Iraniin perjantaina 13.6. tapahtui vain kaksi päivää ennen kuin Iranin ja Yhdysvaltojen oli määrä neuvotella Omanissa. Israel pommitti neuvottelut pois päiväjärjestyksestä. Viikkoa myöhemmin Yhdysvaltojen presidenttiDonald Trumpkäski Iranin palata neuvottelupöytään kahden viikon kuluessa tai Yhdysvallat iskisi. Hän odotti kaksi päivää.
Perheenion puoliksi iranilainen. Sodan aikana 20 hengen perhechattimme täyttyi viesteistä aina, kun internet toimi. Iranissa asuvat huolehtivat siitä, ettemme me ulkomailla elävät perheenjäsenet murehdi liikaa. Samaan aikaan he teippasivat pommeista täriseviä ikkunoita ilmastointiteipillä. Vallankumouskaartin aseistamassa Iranissa harvat asuvat kaukana Israelin iskujen kohteista.
Monet suomalaiset kysyivät huolestuneina, voisivatko perheenjäsenemme tulla sotaa pakoon Suomeen. Se ei tietenkään ole mahdollista, ja vaikka olisikin, niin varsinkaan appivanhempani eivät lähtisi maasta.
He ovat nähneet hallintojen kaatuvan ja nousevan. Nuoruudessaan appivanhempani protestoivat oikeistolaista, vasemmistolaisten kidutukseen erikoistunutta Pahlavien hallintoa vastaan. He seurasivat järkyttyneinä islamistista vallankumousta vuonna 1979 ja sitä seurannutta sharia-lain käyttöönottoa. Vallankumousta seurasi kahdeksan vuotta kestänyt sota Irakia vastaan. Siinä Yhdysvallat tukiSaddam Husseinia.
Appivanhempanieivät lähtisi maasta siksi, että vielä eläkepäivilläänkin he katsovat tulevaisuuteen: he ovat odottaneet islamistisen hallinnon kaatumista lähes puoli vuosisataa. Heidän poliittinen roolimallinsa on Pahlavien hallintoa edeltänyt demokraattisesti valittu pääministeriMohammad Mossadegh, jonka Yhdysvaltojen ja Britannian tiedustelupalvelut syrjäyttivät vuonna 1953.
Israelin ja Yhdysvaltojen aloittama sota herätti silti lähinnä pelkoa. Sukulaiseni eivät osanneet iloita, vaikka Israelin tappamat vallankumouskaartin jäsenet ovat juuri niitä samoja ihmisiä, jotka vain muutama vuosi sitten ampuivat heitä kaduilla naisten oikeuksia vaatineiden mielenosoitusten yhteydessä.
Iranilaistenkokemus on, että länsimaat ovat kerta toisensa jälkeen vaatineet alueelle demokratiaa ja sitten estäneet sen mahdollisuuden.
Kaikki ymmärtävät, että diplomatia pommitusten jälkeen ei ole tasavertaista. Yhdysvallat ja Israel panivat kertaheitolla pisteen jo sisältäpäin ontoksi nakertuneelle sääntöperustaiselle järjestelmälle: nyt puhuu raaka realismi, Ukrainasta Palestiinaan ja Iraniin.
Mikä arvopohja tukee samanaikaisesti neuvotteluita ja pommituksia? Kun Israel ja Yhdysvallat kävelevät surutta sääntöpohjaisen maailmanjärjestyksen yli, EU:n ulkoministerien toistuva puhe neuvottelujen tärkeydestä herättää myötähäpeää ja näyttäytyy jopa vaarallisen naiivina.
Kun Israelin pommitukset Iranissa ovat loppuneet, länsimaiden huomio on kaikonnut nopeasti. Iranilaiset kuitenkin pelkäävät, että hirmuhallinnon kostosta kärsivät maan 90 miljoonaa kansalaista.
Koko Lähi-itä on saanut oppitunnin siitä, että länsimaiden liberaali arvopohja on susi lampaan vaatteissa.
Kirjoittaja on antropologian tutkijatohtori Helsingin yliopiston tutkijakollegiumissa.",news
"Keskipohjanmaatoteaa, että Turun arkkihiippakunnan piispa Mari Leppänen kritisoi Ylen haastattelussa naispappeuden vastustajia.
”Piispan mielestä kaikkien naispappeutta vastustavien järjestöjen toiminta rikkoo kirkon yhtenäisyyttä.”
”Esimerkiksi naispappeutta vastustavan Suomen Luterilaisen Evankeliumiyhdistyksen (SLEY) toimintatapojen pitää muuttua. Leppänen näkee SLEY:n toiminnan olevan niin suuressa ristiriidassa kirkon toimintatapojen kanssa, ettei se voi jatkaa nykymenoaan.”
”Syynä viimeisimpään kannanottoon on kesäkuun puolivälissä esille noussut kiista ehtoollisen jakamisesta. Turun tuomiokapituli on kieltänyt [Länsi-Porissa] ehtoollisen jakamisen muualla kuin Länsi-Porin kirkossa. Koska Länsi-Porin seurakunnan kirkkoherra on nainen, SLEY on jakanut omaa ehtoollistaan Porin seudun esikoiset ry:n rukoushuoneella, luonnollisesti miehen kädestä.”
”Suomen evankelis-luterilainen kirkko avasi pappisviran naisille vuotta vaille neljä vuosikymmentä sitten. Ensimmäiset naispapit vihittiin kaksi vuotta myöhemmin. Nykyään Suomen evankelis-luterilaisen kirkon papeista jo yli puolet on naisia. Kirkkoherroissa miehet ovat toistaiseksi enemmistönä.”
”Viimeksi SLEY oli samasta aiheesta uutisotsikoissa reilu vuosi sitten. Tuolloinkin järjestö oli vaarassa menettää asemansa kirkon lähetysjärjestönä. Kyse oli Inkerin kirkossa järjestetyistä erillisvihkimyksistä. Niissä papeiksi vihittiin miehiä, jotka eivät halunneet tulla pappisvihkimykseen yhtä aikaa naisten kanssa.”
”SLEY on kertonut useampaan otteeseen haluavansa olla nimenomaan kirkon lähetysjärjestö. On ymmärrettävää, että yhdistys haluaa säilyttää asemansa kirkon lähetysjärjestönä myös taloudellisista syistä. Saahan se merkittävää taloudellista tukea seurakunnilta.”
”Kirkon tutkimuskeskuksen mukaan valtaosa kirkollisveroa maksavista hyväksyy naispappeuden. Vain kolme prosenttia naisista ja seitsemän prosenttia miehistä vastustaa sitä. SLEY:n toiminnan tukeminen seurakunnan tai seurakuntayhtymän varoista muodostaa siis aikamoisen ristiriidan veronmaksajan ja veroeuroja vastaanottavan yhdistyksen välillä.”
Kalevakiinnittää huomiota järjestelyihin vanhoillislestadiolaisen liikkeen Suviseuroissa viime viikonvaihteessa.
”Kirkon edustajana Suviseuroissa oli nyt naispuolinen piispa, Mikkelin hiippakunnan esipaimen Mari Parkkinen. Tavallisesti piispat ovat pitäneet koko seurakansan edessä puheen Suviseurojen avajaisissa. Nyt piispa Parkkinen puhui näkymättömämmin seurojen avajaislounaalla.”",news
"Uudistimme kesäkuussa otsikointityylimme. Lukijoiden palaute onnistumisestamme on ollut laajaa ja tarkkanäköistä.
Kirjoittaja on HS:n toimituspäällikkö.
Lämminkiitos. Se pitää lausua heti painavasti.
Kysyimme juhannusta edeltävällä viikolla teiltä lukijoilta mieli­piteitä siitä, millaisia otsikkomme nyt ovat. Olemmeko onnistuneet pitämäänlupauksemmevai löytyykö journalismistamme edelleen klikki­otsikoita?
Kysely oli auki viikon, ja vastauksia tuli 1 833. Olemme käyttäneet paljon aikaa huomioidenne analysointiin.
Uskallanväittää, että otsikointimme on muuttunut lyhyessä ajassa selvästi tarkemmaksi.
Kun nyt katson vielä kuukausi sitten tekemiämme otsikoita, niiden luoma kuva lehdestämme tuntuu kaukaiselta, suoraan sanottuna vähän epämiellyttävältäkin.
Te lukijat olette kehuneet uutta linjaa vuolaasti.
Kaikkiaklikkiotsikoita emme silti onnistuneet muutamassa päivässä poistamaan. Vastauksennekin todistavat, että yksittäisiä vanhan tyylin mukaisia otsikoita on edelleen mennyt julki.
Kaikkein eniten palautetta tuli tästä otsikosta:Kävimme ajelulla maailman parhaaksi väitetyllä autolla, jota juuri kukaan ei ostanut.
Juttu kertoo saksalaisen autovalmistajan Volkswagenin pyllähtäneestä luksusautohankkeesta. Se on asiantuntijatoimittajan tekemää laatujournalismia.
Useat lukijat kiinnittivät kuitenkin huomiota siihen, että otsikko liioittelee.
VW:n Phaeton-mallia myytiin keskimäärin 6 000 kappaletta vuodessa. Se on todella vähän, mutta on kärjistys, että autoa ei olisi ostanut ”juuri kukaan”.
Baarin pöydässä ronski puhetapa kuuluisi asiaan, mutta laatujournalismissa meiltä toimittajilta odotetaan enemmän. Pitää sanoa rohkeasti ja suoraan, mutta ei lyödä yli.
Myösisraelilaismediaa käsitelleen artikkelin otsikkoa pidettiin klikkiotsikkona. Se kuului näin:Luin viikon israelilaismediaa – tämän se kertoi Gazasta.
Annoitte palautetta, että otsikosta tulee tahallisen piilottelun vaikutelma. Se ei kerro, mitä israelilaismediaan perehtyminen paljasti.
Ensin tunsin vatsanpohjassani halun väittää vastaan. Artikkeli on laaja, eikä sen kaikkia huomioita ole ihan helppo tiivistää lyhyeen otsikkoon.
Tarkemmin ajateltuna jotain olisi kuitenkin voinut tehdä.
Israelin media antoi tarkastelujakson aikana Gazan tapahtumista hyvin erilaisen kuvan kuin kansainvälinen media. Tätä olisi voinut tuoda esiin otsikon ja ingressin tasolla.
Kyseisessä artikkelissa huomioitte myös osuvasti sen, että otsikon ”tämä”-pronomini on kovin tuttu klikkimaailmasta.
Demonstratiivipronominit ovat kunniakkaita sanamaailman sotilaita, mutta otsikoissa ne ovat kokeneet inflaation.
Kolmantenapalautekategoriana nostan esiin otsikoissa käytettävät sitaatit. Välillä ne ovat oleellisia, mutta usein myös turhia.
Kesäkuun puolivälissä julkaisimme artikkelin vaaratilanteesta, jossa moottoritien läheisyyteen oli eksynyt hirviä. Otsikko kuului:Espoolaismies todisti, kun hirvi putosi kalliolta: ”Se teki itsemurhan”.
Sitaatti on juttuun haastatellun silminnäkijän sanoma, mutta olisi ollut parempi jättää pois otsikosta.
Väite hirven itsemurhasta hätkäyttää. Arkijärjellä on kuitenkin pääteltävissä, että kallioleikkauksen päältä pudonneen eläimen kohtalo tuskin johtui itsetuhoisista pyrkimyksistä.
Klikkiotsikoidensijaan haluamme jatkossa kulkea otsikoinnissamme kohti suomalaista kirjallisuutta uudistaneenMarja-Liisa Vartionkirkkautta jaErnest Hemingwaynytimekkyyttä.
Meille on myös tärkeää, että opimme ymmärtämään, minkälaiset otsikot ovat teidän mielestänne samaan aikaan sekä kiinnostavia että informatiivisia.
Toivon siksi, että annatte meille palautetta jatkossakin. Kieli elää ajassa. Otsikoinnin kehittäminen on meille jatkuva ja innostava tehtävä.",news
"Musikaalisuus ei ole erityislahja, joka suodaan vain harvoille.
Kirjoittaja on Helsingin Sanomien vakituinen kolumnisti.
Suomalaisessakoulussa pahinta tuhoa on aiheuttanut laulu­koe. Kuinka moni onkaan saanut viivan, viitosen tai ehdottoman laulu­kiellon, kun esiintyminen opettajan edessä on pelottanut.
Enää laulukoe ei kuulu opetus­ohjelmaan, vaikka sitä yhä joskus käytetään. Onhan tärkeää antaa musiikista arvosana. Ja jos haluaa harrastaa musiikkia, joutuu musikaalisuus­testiin. Siinä reipas lapsi laulaa, taputtaa ja tekee mitä käsketään, vento­vieraiden aikuisten edessä.
Musikaalisuus ei kuitenkaan ole erityislahja, joka suodaan vain harvoille. Musikaalisuus on lajityypillinen ihmisen ominaisuus. Ilman kummajaista, jota kutsutaan sävelkorvaksi, lapsi ei oppisi puhumaan. Kaksivuotiaan erittelevä kuulo on hyvin herkkä, ja kuuloaisti kehittyy läpi elämän. Yksi tunnistaa lintujen äänet, toinen moottorin vivahteet, kolmas orkesterin soittimet.
Opittu taito ei välttämättä ole hyödyllinen. Pianisti saattaa erottaa kuulon perusteella, onko sävel soitettu mustalla vai valkoisella koskettimella.
Eitunneta ihmisyhteisöä, jolla ei olisi keskuudessaan musiikkia. Vaikka ennen soittimia oli laulua, musiikin historian alkua metsästetään tutkimalla muinaisia soittimia. Mitä enemmän etsitään, sitä varhaisempia soittimia löydetään. Hämmästys oli suuri, kun eräänkin arkeologisen museon lyömäaseiksi luokittelemat kivenmurikat osoittautuivat soittimiksi. Ihmishistoria ei olekaan pelkkää sotaa, vaan pikemminkin musiikkia.
Musiikki on ihmisen tapa kommunikoida, kieltä vanhempi. Sillä ilmaistaan tunteita ja ajatuksia, synnytetään yhtenäisyyttä, luodaan tunnelma, parannetaan sairaita ja pysytään terveinä. On turha puhua musiikin ymmärtämisestä, sillä ymmärtäminen on vastaanottamista. Jokainen ihminen pystyy siihen, jopa kuuro.
Paljon toistetussa testissä eri-ikäisille, eri taustoista tuleville ihmisille soitetaan monenlaista musiikkia ja pyydetään sanomaan, mikä tunne musiikissa on. Kaikki vastaavat samalla tavalla. Ihminen tunnistaa musiikista perustunteet yhtä hyvin kuin toisen ihmisen kasvoista. Näemme, onko toinen iloinen, ja kuulemme, kun musiikki on surullista.
Oikeastaanmusiikki on kuin ajattelua. Aivot pystyvät merkillisesti tuottamaan itse musiikkia. Kirjoitan tähän ”Puuhamaa”, ja teidän aivonne alkavat soittaa sävelmää, halusitte tai ette.
Aivojen tuottama musiikki voi olla sietämätöntä mutta myös miellyttävää, kuin ajattelua, jota emme pysty lopettamaan. Olisi hauska kuvitella, että aivoissa kulkee toisella kaistalla ajatus, toisella musiikki. Mutta kaistoja ei ole.
Musiikki aktivoi aivot kaikkialta, liskoaivosta otsalohkoon, ainoana tunnettuna ärsykkeenä. Se on kokonaisvaltainen ilotulitus aivoissa ja vaikuttaa hormonitoimintaan, pulssiin ja verenkiertoon. Se kaivaa esiin unohtuneita muistoja, saa silmät kyyneliin ja autistin laulamaan. Se yhdistää aivojen eri osien toiminnot ja synnyttää hermoratoja niiden välille.
Voimakkainta aivojen muovautuminen on ensimmäisen 12 vuoden aikana. Silloin musiikki kehittää taitoja, joita elämässä tarvitaan: keskittymiskykyä, sosiaalisia ja kielellisiä taitoja, tunteiden tunnistamista ja hallitsemista, abstraktia hahmottamista, motoriikkaa – lista on loputon. Ei tarvita lahjakkuutta tai soittimen hallintaa. Laulu, leikki ja kuuntelu riittävät.
Laulukokeessapärjää rohkea, äänihuulensa hallitseva ja herkästi kuuleva lapsi. Ne ovat taitoja, joita kuka tahansa oppii.
Jos tuomitaan laulutaidottomaksi, laulusta tulee pelottavaa, mikä takaa epäonnistumisen. Kannustaminen toimisi paremmin. Kaikki osaavat laulaa, jos uskaltavat ja haluavat, ja helpointa se on humalassa tai kuorossa.
Hyvässä maailmassa musiikin harrastamiseen ei ole testejä, sillä ei ole olemassa epämusikaalisia ihmisiä, ainoastaan taidoiltaan erilaisia.
Kirjoittaja on kirjailija.",news
"Pyöräilyä pidetään toissijaisena puuhasteluna, vaikka siitä on rutkasti hyötyä ihmiselle, yhteiskunnalle ja luonnolle. Työsuhdepyörän veroetua ei pitäisi perua.
Kirjoittaja on HS:n kulttuuritoimittaja.
Lensin ohjaus­tangon yli Hertto­niemessä.
Olin opettelemassa alamäki­ajoa uudella maasto­pyörälläni, kun erehdyin puristamaan etu­jarrua turhan voimallisesti. Perä sinkoutui ilmaan, minä mukana.
Kypäräni halkoi ilmaa, joka oli sakea kohtalon ivasta: siinä syöksyi työsuhde­pyöräilijä.
Tilasintyösuhde­pyörän noin viikkoa ennen kuin huonot uutiset saapuivat. Hallitus peruu vero­edun, johon koko systeemi nojaa. Etu loppuu näillä näkymin vuoden­vaihteessa.
No, liian hyvää se olikin ollakseen totta. Ja täysin linjassa nykyhallituksen aiempien ulkoliikuntaa torjuvien toimien kanssa. Kululeikkuriin ovat joutuneet myös retkeilijöiden tulipaikat ja pitkospuut.
Uutista seurasi tukku jatkojuttuja, joissa työsuhdepyöräilijät ja niiden myyjät purkivat pettymystään.
Ymmärrystäkin hallituksen päätös sai, ihanIltalehden pääkirjoituksessa.
Iltalehden vastaavan päätoimittajanPerttu Kauppisenmukaan työpaikalle pystyy kyllä pyöräilemään ilman valtion tukemaa kallista sähköpyörääkin. Kauppinen piti myös edun poistosta noussutta mediaäläkkää turhan suurena.
Onhan koko hommassa kyse vain kymmenistä miljoonista euroista eli murusesta valtion budjetissa, hän kirjoitti.
Kauppisenkynäelmä palautti mieleeni Sanomatalon kellarin.
K2-kerroksessa sijaitsee muun muassa Helsingin Sanomien henkilökunnan ajoneuvoille tarkoitettu pysäköintialue. Kerros on täynnä autoja ja niille varattuja ruutuja.
Polkupyörille on osoitettu yksi tarkoin aidattu nurkkaus. Siellä enimmät pyöräilijät joutuvat hilaamaan fillarinsa hankaliin pystytelineisiin, jotka pahimmillaan naarmuttavat kulkupelejä. Mutta niin tehdään, koska muuten karsinasta loppuu tila.
Näin on kasassa läpileikkaus yhteiskunnan suhtautumisesta pyöräilyyn. Niin valtio, suuryritykset kuin valtamediakin pitävät sitä toissijaisena puuhasteluna.
Ei olepyöräily puuhastelua. On kyse elämästä ja terveydestä.
Kaikki keinot tarvitaan, jotta suomalaiset liikkuisivat enemmän.Yli puolet Suomen työikäisistä on ylipainoisia tai lihavia, kertoi Helsingin yliopiston ja Terveyden ja hyvinvoinnin laitoksen tutkimus kesäkuussa. Liikakilot kurittavat kehon lisäksi mieltä ja vetävät työkyvyttömyyseläkkeelle.
Jos rahasta puhutaan, puhutaan sitten miljardeista. Tutkimus arvioi, että lihavuuden hoitamatta jättäminen maksaa yhteiskunnalle vuosittain yli 2,5 miljardia euroa.
En tietenkään väitä, että pelkkä pyöräily poistaisi ongelman.
Mutta se on ilmeisimpiä keinoja tarttua liikuntaan. Pyöräily on lystiä ja hyödyllistäkin, kun polkee työmatkan.
Valtion tuki madaltaa kynnystä aloittaa. Muutamassa vuodessa työsuhdepyörän on hankkinut yli 100 000 suomalaista.
Pyöräedunperuminen lyö märän rätin myös kituvan planeettamme naamalle.
Suomen ympäristökeskuksen mukaan 12 prosenttia Suomen ilmastopäästöistä syntyy henkilöautoliikenteestä. Eikä ihme. Bussista kun tiirailee vieressä lipuvia kotteroita, pilkistää useimman sisältä yksi ainoa ihminen.
Jos 12 prosenttia ei kuulosta paljolta, voi ajatella näin: tuohon osuuteen pääsee jokainen kaistanjyystäjä vaikuttamaan. Toisin kuin vaikkapa teollisuuden päästöihin.
Sähköpyörän saa murto-osalla sähköauton hinnasta. Varsinkin edun kanssa. Eivätkä Suomen kelit estä pyöräilyä. Talouksien määrään suhteutettunaeniten työsuhdepyöriä on Meri-Lapin Torniossa.
Sarvienyli lennettyäni karahdin soralle lähestyvän laatikkopyörän eteen. Madon perspektiivistä se näytti laivalta, mutta ehti onneksi jarruttaa.
Pahoittelin nolona. Olinhan törmännyt väylälle kirjaimellisesti puskista.
Kuperkeikka jätti naarmuja sääreen ja kyynärpäähän. Sain haavoille balsamia parin viikon kuluttua, kun poljin tuliterällä Merihaansillalla. Se lyhentää monen fillaristin työmatkaa tarjoamalla yli 400 metriä sileää ja leveää pyöräilykaistaa.
Silta on valettu betonista ja paalutettu merenpohjaan. Sitä ei voi perua.",news
"Opiskelijoiden asumistuki muuttuu elokuussa, ja se pakottaa monet tekemään valintoja. Vuokralaisen neuvotteluasema on juuri nyt kuitenkin hyvä.
Osalle opiskelijoista elokuu voi tuoda karun yllätyksen. Silloin opiskelijat nimittäin putoavat pois yleisen asumistuen piiristä. Asumiseen voi saada yhä opintotuen asumislisää, mutta se on usein asumistukea pienempi eikä sitä saa kuin opiskelukuukausilta. Yliopisto-opiskelijalle tukea ei siis elokuulta yleensä heltiä.
Opiskelijat pääsivät yleisen asumistuen piiriin vuonna 2017. Valtion taloudellisen tutkimuskeskuksen selvityksen mukaan uudistus lisäsi opiskelijoiden yksinasumista 40:stä 60 prosenttiin. Opiskelijoiden asumistukimenot lähes kaksinkertaistuivat kuudessa vuodessa.
Kun nykyinen hallitus on joutunut raapimaan kasaan julkisten menojen säästöjä, opiskelijoiden asumisen tuki on ollut yksi kohde. Samaan aikaan asumistukea on leikattu yleisemminkin.
Hyvä uutinen opiskelijoille on, että viime vuosien asuntosijoitus- ja rakennusbuumi kasvatti pienten asuntojen määrää. Yhdessä tukimuutosten kanssa se tarkoittaa, että vuokralaisen neuvotteluasema on nyt hyvä. Keskustelu vuokranantajan kanssa jopa vuokran laskusta voi tuottaa tulosta. Hyvästä vuokralaisesta halutaan pitää kiinni.
Suomessa asuntomarkkina ja tukijärjestelmä ovat mahdollistaneet sen, että useimmat ovat voineet asua omassa asunnossa. Eurooppalaisittain se on hyvin poikkeuksellista. Monissa Euroopan suurkaupungeissa soluhuoneesta joutuu maksamaan saman verran vuokraa kuin yksiöstä Helsingin keskustassa.
Kun julkinen talous on pahasti alijäämäinen, opiskelijoiden asumistuki oli ymmärrettävästi yksi säästökohde. Opiskelu on yleensä muutamia vuosia kestävä välivaihe. Tukileikkaus ei ole myöskään niin suuri, että se ajaisi opiskelijat velkakurimukseen. Tuen maksimimäärä putoaa runsaasta 400 eurosta hieman alle 300 euroon kuukaudessa.
Kyse on valinnoista. Jos ei halua rahoittaa asumistaan suurella opintolainalla, edullisia soluhuoneita löytyy nykyään myös vapailta markkinoilta. Edullisesti asuvalla asumislisä voi olla jopa suurempi kuin yleinen asumistuki. Kuten moni opiskelijavaihdossa käynyt tietää, kimppa-asuminen ei ole katastrofi, vaan parhaimmillaan kiva yhteisöllinen kokemus.",news
"Palstalle kootaan kiinnostavia näkemyksiä muusta mediasta.
Keskisuomalainenluonnehtii Yhdysvaltojen ilmahyökkäystä Iranin ydinlaitoksiin iskuksi sääntöpohjaiselle maailmanjärjestykselle.
”Sopimusten näkökulmasta Yhdysvallat hyökkäsi toiseen maahan, vaikka länsimaalaisin silmin tarkoitus on hyvä. Venäjä rikkoi samalla tavalla sopimuksia hyökätessään Ukrainaan. Jokainen sääntöpohjaisuuden rikkominen madaltaa seuraavien sotien syttymistä.”
”Lähi-idän sodat ovat yleensä johtaneet öljyn hinnan hetkelliseen nousuun. Jos öljyn kulku Persianlahdelta maailmalle häiriintyy, nousu voi olla kovaakin.”
”Öljyn kallistuminen toisi muita ikäviä vaikutuksia. Se vahvistaisi Venäjän taloutta, sillä Venäjä saisi öljystään aikaisempaa paremman hinnan. Venäjän sotakassa suurenisi.”
”Sodat ovat taloudelle huono asia. Niin Donald Trumpkin on asiaa selittänyt vuosia, mutta nyt hän päätti silti iskeä Iraniin. Paine siihen kasvoi, vaikka hänen kannattajakunnassaan sodat eivät ole suosittuja.”
”Euroopan ja länsimaiden on vaikea varauksetta tukea Yhdysvaltoja, sillä Trumpin hallinto on heikentänyt transantlantista luottamusta.”
Savon Sanomatpitää Yhdysvaltojen iskuja Iraniin myös selvänä näpäytyksenä Iranin kanssa yhteistyössä toimineille Venäjälle ja Kiinalle.
”Aika näyttää, menikö tämä yhdenlainen pahan akseli nyt kokonaan poikki. Joka tapauksessa se sai tuntuvan osuman.”
”Asettuminen avoimesti Irania tukemaan tekisi Venäjästä saman tien Yhdysvaltojen vihollisen, mikä puolestaan heikentäisi Venäjän neuvotteluasemia Ukrainan sodan lopettamispyrkimyksissä. Venäjä tyytynee toivomaan, että öljyn hinta pomppaa huippulukemiin, jotta se saa lisää rahaa sotimiseen Ukrainaa vastaan.”
”Puheet uudesta moninapaisesta maailmanjärjestyksestä ovat juuri nyt pelkkiä venäläisten ja kiinalaisten haaveita, sillä päättäväisyydellään Yhdysvallat osoitti olevansa yhä maailman sotilaallinen ykkösvalta ja halunsa olla sellainen myös jatkossa.”
Turun Sanomatuskoo, että suurin kansainvälinen huomio siirtyy toistaiseksi Gazasta ja Ukrainasta Iraniin.
”Yhdysvaltain kiinnostuksen ollessa Lähi-idässä Euroopan mailta vaaditaan vielä aiempaa isompaa roolia Ukrainan tukemisessa.”
”Presidentti Trump on suurista puheistaan huolimatta epäonnistunut rauhan kätilöimisessä Ukrainaan. Trumpille ja Venäjän presidentille Vladimir Putinille sopii hyvin, että maailman huomio on nyt muualla. Toisaalta Iranin kyky tukea Venäjää esimerkiksi droonitoimituksilla heikentynee iskujen seurauksena.”",news
"Etelä-Kaukasiassa sijaitseva Georgia muuttuu tasaista vauhtia yhä itsevaltaisemmaksi. Venäjältä kopioitujen lakien säätämisen jälkeen valtapuolue kitkee nyt vastustajiaan.
Etelä-Kaukasiassa sijaitsevan Georgian muuttumisesta entistä autoritaarisemmaksi nähtiin tällä viikolla taas uusi merkki, kun tunnettu oppositiopoliitikko Nika Gvaramia sai kahdeksan kuukauden vankeustuomion.
Gvaramia oli kieltäytynyt yhteistyöstä aiemman presidentin Mihail Saakašvilin epäiltyjä väärinkäytöksiä tutkivan komitean kanssa. Niin on tehnyt moni muukin oppositiotoimija, sillä komitea on läpipoliittinen. Saakašvili on valtapuolue Georgialaisen unelman arkkivihollinen ja itsekin vankilassa.
Valtapuolueelle komiteasta onkin tullut kätevä keino vangita näkyviä vastustajiaan. Jo useita oppositiopoliitikkoja on tuomittu vankeuteen heidän kieltäydyttyään yhteistyöstä komitean kanssa.
Saakašvilin valtakausi ei ollut ongelmaton, mutta hän myönsi puolueensa tappion parlamenttivaaleissa vuonna 2012 ja astui seuraavana vuonna syrjään presidenttikausiensa tultua täyteen. Valtaan noussut oligarkki Bidzina Ivanišvilin Georgialainen unelma sen sijaan takertui valtaan. Sitä on auttanut opposition hajanaisuus, mutta puolue on myös muuttunut kiihtyvällä vauhdilla entistä autoritaarisemmaksi.
Valtapuolueen halu kuristaa kansalaisyhteiskuntaa tuli erityisen näkyväksi, kun se velvoitti ulkomailta rahoitusta saavat organisaatiot rekisteröitymään ”ulkovaltojen agenteiksi”. Venäjältä kopioitu laki vahvisti kuvaa puolueesta Venäjä-mielisenä.
Georgian itsevaltaistuminen ja etääntyminen EU:sta sopii Venäjälle, mutta Georgian lähestymisessä Venäjään on rajansa. Sisäpoliittisista syistä valtapuolue liehitteleekin nyt Yhdysvaltojen presidenttiä Donald Trumpia konservatiivisilla näkemyksillään.
Oikeasti Yhdysvalloilla ja EU:lla on nyt muuta mietittävää kuin Georgia. Se antaa maan valtapuolueelle tilaa puhdistaa pelikenttää.",news
"Pikainen tullisopu Yhdysvaltojen kanssa olisi talouden etu, vaikka sekään ei takaa mitään. Vientiyrityksille Trumpin aikakausi tietää jatkuvaa epävakautta.
Jos hyvin käy, EU:n neuvottelijat saavat näinä päivinä solmittua jonkinlaisen puitesopimuksen tulleista Yhdysvaltojen kanssa. Ei siis lopullista täydellistä kauppasopimusta, vaan yleislinjan, joka rauhoittaisi tilanteen yksityiskohtaisempia neuvotteluja varten.
Sopimus syntynee, jos mitään odottamatonta ei tapahdu – ellei Yhdysvaltojen presidentti Donald Trump esimerkiksi hermostu jonkin EU-maan johtajaan tai toimintaan. Naton huippukokouksen yhteydessä Trump kertoi panevansa Espanjan maksamaan kauppaneuvotteluissa ”tuplasti” sen mitä maa jättää maksamatta Naton puolustusvelvoitteeksi sovituissa menoissa. Espanja oli ilmoittanut, ettei se aio käyttää puolustukseen viittä prosenttia maan bruttokansantuotteesta.
Espanja on EU-maa, joten Yhdysvaltojen olisi melko vaikea asettaa sille muuta EU:ta korkeampia tulleja. Yksityiskohdilla ei taida olla Trumpille merkitystä silloin, kun hän kiukustuu.
Puitesopimus toisi edes jonkinlaista ennustettavuutta talouden toimijoille. Siksi EU haluaa solmia sopimuksen pikaisesti, vaikka Yhdysvalloilla ei vaikuta olevan kiirettä eikä sopimuksesta ole tulossa EU:lle erityisen edullinen.
Neuvotteluista tihkuneiden tietojen mukaan sopimus pitäisi voimassa nykyiset kymmenen prosentin tuontitullit eurooppalaisille tuotteille sekä ainakin osan sektorikohtaisista tulleista. Ennen kauppasotaa Yhdysvallat peri eurooppalaisista tuotteista keskimäärin 1,4 prosentin tulleja, joten uusi taso olisi korkea.
EU-komissiokin on varoittanut, ettei sopimus välttämättä takaa mitään. Sektorikohtaisia tulleja voi tulla lisää, eikä sovun pysyvyydestä ole muutenkaan takeita. Sektorikohtaiset tullit tarkoittavat esimerkiksi autoista, teräksestä ja alumiinista perittäviä huomattavasti korkeampia tulleja. Torstaina Trump asetti myös kuparille 50 prosentin tullin elokuun alusta lähtien. Lääketeollisuuden tuotteita hän on uhannut jopa 200 prosentin tulleilla.
EU:sta vietiin viime vuonna lääkkeitä ja lääketeollisuuden tuotteita noin 120 miljardilla eurolla. Tullien vaikutus Yhdysvaltojen lääkemarkkinaan olisi siis massiivinen. Suomenkin lääketeollisuudelle Yhdysvallat on tärkeä markkina.
Euroopan unionin ja Yhdysvaltojen kauppasuhde on maailman merkittävin. Tavaraa ja palveluita liikkuu alueiden välillä vuosittain 1 600 miljardin euron arvosta.
Tavarakauppa on reippaasti ylijäämäinen EU:lle, palvelukauppa puolestaan Yhdysvalloille. Kokonaisuudessaan kauppatase oli viime vuonna noin 50 miljardia ylijäämäinen EU:lle.
Tullit aiheuttaisivat siis suurta haittaa molemmille osapuolille. Trumpin tullipolitiikan taustavoimana on taloustieteen valtavirrasta poikkeavia ajattelijoita. He uskovat, että teollisuuden työpaikat kannattaa haitoista huolimatta pakottaa korkeilla tulleilla takaisin Yhdysvaltoihin. Ajatus on harhainen, sillä Yhdysvaltojen vauraus on perustunut kansainväliseen työnjakoon. Yhdysvalloissa ei ole pulaa työpaikoista, vaan maassa on käytännössä täystyöllisyys.
Liikettä vapaakaupasta protektionismin suuntaan oli jo ennen Trumpin toista kautta, mutta korkeat tullit ovat Trumpin erikoisuus. Edeltäjä Joe Bidenin hallinto houkutteli vihreitä teollisuusinvestointeja Yhdysvaltoihin verotuilla.
Monet eurooppalaiset ja niiden joukossa myös suomalaiset yritykset ovat viime vuosina investoineet tuotantoon Yhdysvalloissa. Siihen on kannustanut tukien lisäksi Kiinan-suhteiden heikkeneminen. Tuotannon hajauttaminen eri mantereille on koettu viisaaksi riskienhallinnaksi.
Vaikka moni yritys on osannut suojautua, Suomen kansantalous kärsii tulleista. Suoria tappioita merkittävämpi asia on epävarmuus, joka seisauttaa investoinnit ja kehityksen. Tilannetta ei helpota euron viime aikojen vahvistuminen suhteessa dollariin, mikä tekee euroalueen tuotannosta dollarimarkkinoilla kallista.
Siksi laihakin tullisopu on parempi kuin epävarmuuden jatkuminen. Kun luvut tiedetään, niihin voidaan sopeutua. Epävarmuudessa eläminen käy pitkän päälle hyvin kalliiksi.",news
"Kirkon on vältettävä vallankäytön ongelmat, jotta se voi pysyä ajassaan kiinni.
Helsingin tuomiokirkkoseurakunta valitsee syksyllä itselleen uuden kirkkoherran, Helsingin tuomiorovastin. Valinnalla on merkitystä, vaikka ei olisi kantakaupungissa asuva aktiiviseurakuntalainen.
Tuomiokirkkoseurakunta pitää huolta rakennuskulttuurin kansallisaarteista ja nähtävyyksistä, kuten Helsingin tuomiokirkosta, Vanhasta kirkosta ja Mikael Agricolan kirkosta.
Tuomiokirkkoseurakunnalla on symbolista valtaa kirkon sisällä ja ulkopuolellakin. Jos se päättää kampanjoida jonkin teeman puolesta, se voi luottaa saavansa kansallista huomiota. Seurakunnassa järjestetään valtiollisia jumalanpalveluksia ja yliopiston seremonioita.
Nyt näyttää, että seuraavaa tuomiorovastia valitaan vallankäytön ja hallinnon näkökulmasta kyseenalaisella prosessilla.
Helsingin piispa Teemu Laajasalo teki toukokuussa yllättävän väliintulon, kun kirkollishallinnossa oltiin päättämässä, kuinka seuraava tuomiorovasti valitaan.
Laajasalo ohitti vaaleilla valitun seurakuntaneuvoston tahdon ja ajoi läpi ehdotuksen tuomiorovastin valinnasta seurakuntalaisten suoralla kansanvaalilla. Paikallisten seurakuntien tahtoa ei yleensä ole jyrätty ylhäältä.
Nykyinen tuomiorovasti on kritisoinut piispan vetoa kovin sanoin.
Kaupunkiseurakunnissa on useimmiten niin, että seurakuntaneuvosto valitsee nykyaikaisen ja tarkan rekrytointiprosessin kautta parhaaksi katsomansa johtajan.
Se on perusteltua. Kaupunkien seurakunnat ja seurakuntayhtymät ovat kuin konserneja: ne ylläpitävät kiinteistöjä, kirkon sosiaalitukea eli diakoniaa sekä hautaustoimea. Niinpä hallinnollisesti pätevä johtaja on tarpeen. Kunnatkin valitsevat johtajansa välillisesti.
Toisaalta suora vaali on kirkolle tapa tuoda itseään läheisemmäksi kaupunkilaisille ja toteuttaa demokratiaa.
Kirkon on vältettävä vallankäytön ongelmat, jotta se voi pysyä ajassaan kiinni.
Oikaisu 25.6. kello 10.25: Toisin kuin artikkelissa kerrottin aiemmin, tuomiokirkkoseurakunta ei valitse kirkkoherraa keskuudestaan. Piispalla ei myös ole muodollista valtaoikeutta jyrätä seurakunnan tahtoa. Tekstiin lisätty myös, että myös seurakuntayhtymät vastaavat seurakuntien tehtävistä.",news
"Erotetun liikenneministerin Roman Starovoitin kuolema osoittaa, ettei Venäjän eliitistä ole enää turvallista tapaa poistua.
Venäjän siirtyminen sotatalouteen on tarjonnut maan korruptoituneelle eliitille ison määrän uusia vaurastumisen lähteitä.
Elintason kasvaessa elämänlaatu on kuitenkin laskenut. Eliittiä on putoillut ikkunoista ja parvekkeilta kiihtyvään tahtiin, mutta erityisen karu muistutus tuli, kun entinen liikenneministeri Roman Starovoit löytyi maanantaina kuolleena.
Virallisen version mukaan Starovoit teki itsemurhan vähän sen jälkeen kun Venäjän johtaja Vladimir Putin oli erottanut hänet ministerinpostilta. Ehkä, mutta eliitin jäsenet joutuvat pohtimaan myös vaihtoehtoisia tapahtumakulkuja.
Näyttää siltä, että aiemmin Kurskin kuvernöörinä toiminut Starovoit oli päätymässä syntipukiksi sekä Kurskin alueen puolustuksen epäonnistumiseen että lentoliikenteen lamaantumiseen Ukrainan lennokkihyökkäysten vuoksi.
Tapauksessa ei ole olennaista se, puhalsiko Starovoit kuvernöörinä maakunnan puolustusbudjetista rajan linnoittamiseen varatut rahat. Korkea asema tuo mukanaan oikeuden varastaa, eikä julkeastakaan korruptiosta yleensä koidu seurauksia. Olennaista on, etteivät lojaalisuus, korkea asema ja vielä korkeammat suojelijat tuoneet Starovoitille enää turvaa.
Säännöt ovat muutoksessa, eikä eliitissä voi nyt olla varma seuraavasta aamusta. Poliittisten vankeustuomioiden pidentyminen vain vahvistaa mielleyhtymää Stalinin puhdistuksiin. Eikä eliitistä pääse enää astumaan turvallisesti syrjään toisin kuin ennen vuotta 2022. Nyt vaihtoehdot ovat vankila tai kuolema. Kahmitut rahatkaan eivät lopulta ole omia, kuten oligarkki Konstantin Strukovin omistusten kansallistaminen muistuttaa.
Putinismin rakentajien ei auta kuin odotella, kuinka syvältä Venäjän historiasta tuttu sykli tällä kertaa kuopaisee.",news
"Liberaalien ja konservatiivien jatkuva suuntataisto ei näytä päättyvän kummankaan leirin selkävoittoon.
Kirjoitus on vierailevan asiantuntijan näkemys.
Viimeviikkojen uutiset Itä-Euroopasta ovat olleet risitiriitaisia. Budapestin suuri Pride-paraati uhmasi Unkarin itsevaltaisen pääministerinViktor Orbáninkieltoja, ja Serbiassa mielenosoitukset presidenttiAleksandar Vučićiavastaan ovat jatkuneet. Toisaalta kansallismielisenKarol Nawrockinvoitto Puolan presidentinvaaleissa herättää epäilyksiä maan tulevasta suunnasta.
Yksittäiset tapahtumat nähdään usein osoituksena vääjäämättömästä kehityksestä. Se heijastaa tarvetta hahmottaa suuri kertomus, joka selittäisi nykyistä poliittista todellisuutta.
Liberaalit kaipaavat tietenkin mitä tahansa merkkiä oikeistopopulismin hiipumisesta, koska se vastaisi heidän käsitystään historian kaaren taipumisesta edistykselliseen suuntaan. Elleivät tuoreimmat uutiset tue tätä toiveikasta tarinaa, liberaalit vaipuvat nopeasti epätoivoon ja uskovat demokratian horjuvan romahduksen partaalla.
Äärimmäisiintulkintoihin lukkiutunut ajattelu ei kuitenkaan kuvasta historian kulkua ja dynamiikkaa. Historian kaari ei ole nyt taipumassa mihinkään, pikemminkin se on jumiutunut paikalleen. Olemme jämähtäneet kahden vahvan ja tasaväkisen ideologisen leirin väliseen asemasotaan.
Esimerkiksi Puolassa tämä köydenveto on jatkunut vuosikymmeniä. Jos presidentinvaalit niukasti hävinnytRafał Trzaskowskiolisikin voittanut, hänestä olisi tullut maan edistyksellisin valtionpäämies sitten vuoden 1989. Ja nyt Puolaan on valittu maan kommunismin jälkeisen historian konservatiivisin presidentti.
Vaikkalaitaoikeisto on monessa länsimaassa suosittu, sen teemat ovat usein irrationaalisia: lisätään fossiilienergian käyttöä ilmastokriisistä huolimatta, levitetään rokotevastaisuutta pandemia-aikana, lietsotaan maahanmuuttovastaista hysteriaa väestön vähetessä, vastataan globaalin kilpailun kovenemiseen brexitin kaltaisella eristäytymisellä. Liberaalien on vaikea olla reagoimatta näihin ajatuksiin jyrkästi, vaikka se syventää ideologista kahtiajakoa.
Toisaalta monissa maissa autoritaariset johtajat eivät ole onnistuneet pitämään vaalilupauksiaan valtaan päästyään. Se on jopa odotettua poliittiselta liikkeeltä, jonka keskeiset näkemykset eivät ole johdonmukaisia.
Unkari on hyvä esimerkki. Maata vaivaa stagflaatio, koska yksityiset sijoittajat eivät luota maan poliittiseen järjestelmään. Lasten hankintaa suosivasta politiikasta huolimatta syntyvyys on romahtanut alemmalle tasolle kuin monissa Länsi-Euroopan maissa.
Serbia puolestaan on jäämässä jälkeen sekä EU:hun että euroalueeseen kuuluvista naapureistaan, Kroatiasta ja Sloveniasta. Serbian autoritaarinen hallitus ei ole pitänyt lupauksiaan: tiukasti vallanpitäjien otteessa oleva maa kärsii korkeasta työttömyydestä ja laajalle levinneestä korruptiosta.
Tähänasti äänestäjien kyllästymistä populismiin ovat kyenneet hyödyntämään lähinnä ne poliitikot, jotka ovat luvanneet palata vanhaan liberaaliin konsensukseen. Tämä strategia ei kuitenkaan ole ollut valtaan nousun jälkeen voitokas Puolassa, Britanniassa taiJoe BideninYhdysvalloissa.
Unkarin uusi oppositiojohtajaPéter Magyarkulkee eri reittiä. Vielä pari vuotta sitten hän kuului Orbánin hallinnon sisäpiiriin, ja vaikka hän on nyt katkaissut nuo suhteet, hän ei ole hylännyt kaikkia konservatiivisia arvoja. Pääministerinä hän olisi luultavasti poliittisesti lähempänä ItalianGiorgia Meloniakuin BritannianKeir Starmeriatai PuolanDonald Tuskia.
On ehkä syntymässä laitaoikeiston ”kevytversio”, joka minimoi populismin haitallisimmat vaikutukset geopolitiikkaan, talouteen ja ympäristöön mutta vetoaa yhä konservatiivisiin äänestäjiin.
Joslänsimaisen demokratian nykyisestä umpikujasta päästään joskus ulos, se tuskin tapahtuu liberaalin tai autoritaarisen puolen selkävoiton seurauksena.
Luultavammin voidaan päästä hauraaseen välirauhaan, jossa ideologinen asemasota yritetään ”jäädyttää” hakemalla tasapainoa kummankin leirin vaatimusten väliltä.
Maciej Kisilowski on oikeustieteen ja strategian professori Central European University -yliopistossa (CEU) Wienissä.
Vieraskynien kirjoitusohjeet: www.hs.fi/vieraskyna/",news
"Naton pääsihteeriä Mark Ruttea ivattiin Haagin huippukokouksessa Trumpin nuoleskelijaksi mutta hän pelasi voittoisan pelin Naton eteen.
Kirjoittaja on HS:n toimittaja.
Natonhuippu­kokouksessa Haagissa tanssittiin kesä­kuussa yksi sotilas­liiton historian oudoimmista kuvio­tansseista. Siinä Euroopan mahtavimmat miehet ja naiset karkeloivat kaksi päivää yhden ainoan miehen eli Yhdys­valtojen presidentinDonald Trumpintahtiin.
Sen on täytynyt tuntua tanssi­lattialla pyörähtäneistä merkilliseltä. Siltä se ainakin näytti seinä­ruusujen silmin.
Paikalla oli kuitenkin yksi mies, joka ei vain tanssinut vaan myös pelasi pitkäjänteistä sotapeliä. Sen panoksena ei ollut enempää eikä vähempää kuin Naton tulevaisuus. Se mies oli Naton alankomaalainen pääsihteeriMark Rutte.
Ruttesai kielteistä julkisuutta huippukokouksessa. Syynä oli se, että hän mielisteli avoimesti Trumpia. Todellisuudessa Rutte sai Haagissa läpi päätöslauselman, joka oli voitto hänelle ja Natolle.
Rutten lyöminen alkoi, kun hän lähetti juuri kokouksen alla Trumpille nöyristelevän viestin. Hän ylisti presidenttiä siitä, kuinka tämä oli pannut eurooppalaiset maksamaan ”isolla tavalla” puolustuksestaan.
Myötähäpeä lisääntyi, kun Rutte kutsui Trumpia ”isukiksi”, joka yrittää pitää kurissa kahta riitelevää lasta eli Israelia ja Irania. Se oli vitsi, joka ei naurattanut.
Haagin tanssilattialla ei kuitenkaan jaettu tyylipisteitä. Vain lopputulos ratkaisi. Ja lopputulos oli, että 32 maan sotilasliitto päätti suhteellisin pienin rutinoin ryhtyä nostamaan sotilasmenojaan. Eikä vain vähän vaan paljon.
KunTrump vaati tammikuun alussa julkisesti, että muiden Nato-maiden olisi nostettava puolustusmenojaan viiteen prosenttiin suhteessa bruttokansantuotteeseen, siihen suhtauduttiin epäuskoisesti.
Jotkut pitivät vaatimusta jopa tarkoituksellisena riidan haastamisena. Ehkä Trump halusi, että Nato-maat eivät pääse sopuun. Ehkäpä hän halusikin hajottaa ja hallita.
Rutte teki työtä sen eteen, että tanssisalin kuningas Trump säilytti kasvonsa. Trump pystyi kokouksen jälkeen julistamaan, että hänen vaatimuksensa viidestä prosentista meni läpi. Todellisuus voi osoittautua toisenlaiseksi.
Nato-maat sopivat nostavansa oikeita puolustusmenojaan vain 3,5 prosenttiin. Loput 1,5 prosenttia ovat turvallisuuteen liittyviä muita menoja.
Muiden turvallisuusmenojen valinnassa jäsenmaat käyttänevät tulevina vuosina luovaa mielikuvitustaan. Natolla organisaationa lienee hyvin vähän intressiä ryhtyä niistä riitelemään. Siksi meidän olisikin syytä puhua enemmän tuosta 3,5 prosentista kuin otsikoissa vilahtelevasta viidestä prosentista.
Jotainajastamme kertoo, että harva on kysellyt sen perään, mihin Trumpin vaatimus viidestä prosentista ja Nato-maiden hyväksymät 3,5+1,5 prosenttia perustuvat.
Yleensä hankinnoissa tutkitaan ensin suorituskyvyn eli asejärjestelmän tarve ja sitten katsotaan, miten tarve tyydytetään halvimmalla. Nyt päätettiin ostaa koko rahalla, oli tarvetta tai ei. Ajan henki kun on, että tarvetta on. Kovin viisasta rahankäyttöä se ei kuitenkaan ole.
Nato-maat kirjasivat Rutten johdolla Haagissa, että menotavoite pitää saavuttaa viimeistään vuonna 2035. Se on tietysti liian kaukana, jos Venäjän ajatellaan olevan akuutti uhka.
On selvää, että Naton itäsiiven maat pyrkivät tavoitteeseen nopeammin ja muut sitten joskus – jos silloinkaan. Aika harva nykyisistä poliitikoista on enää vuonna 2035 vallan kahvassa selittelemässä saamattomuuttaan.
Rutten ovelin veto oli lisäys, jonka mukaan Nato tarkastaa jäsenmaiden edistymisen vuonna 2029. Samana vuonna päättyy Trumpin valtakausi. Rutte lienee laskenut, että silloin on jo uusi ääni Valkoisen talon kellossa.",news
"Palstalle kootaan kiinnostavia näkemyksiä muusta mediasta.
Ilta-Sanomatkirjoittaa Suomen Portugalin-lähetystön tilanteesta.
”Suurlähettiläänä aloitti viime syyskuussa Titta Maja-Luoto. – – Helmikuussa koko muu henkilökunta teki ministeriölle häirintäilmoituksen suurlähettiläästä.”
”Helsingin Sanomien mukaan Maja-Luoto myöntää käyttäytyneensä henkilöstöä kohden asiattomasti kahdesti. – – Maja-Luoto kertoo menettäneensä kerran malttinsa ja moittineensa kerran työntekijän suoritusta ’ikävään sävyyn’. Muuten kyseessä ovat hänen mukaansa väärinymmärrykset.”
”Lähetystöissä on aiemminkin ollut ongelmia.”
”Suurlähetystöt ovat erikoisia työpaikkoja. Suurlähettilään vastuu on suuri, kun hän edustaa Suomea ympäri vuorokauden. Tämä saattaa johtaa harhaan omasta erityisyydestä.”
”Erityisesti nuoremmat diplomaatit varovat lähettilästä, jotta heidän oma uransa ei vaikeutuisi. Myös yhteydenotto ministeriöön on korkean kynnyksen takana. Lähetystöt ovat silti työpaikkoja siinä missä muutkin. Niissä pätevät samat säännöt.”
”Jos asiat eivät ole lähetystöissä kunnossa, se haittaa sekä Suomi-kuvaa että diplomaattisten asioiden hoitoa.”
Maaseudun Tulevaisuuson huolissaan maatilojen lopettamiskehityksen kiihtymisestä.
”Kannattavuuskehityksen ajurina on pidetty yleisesti tilakoon kasvattamista. Tämä kehitys on jatkunut koko EU-ajan: vaikka tiloja on vuosi vuodelta yhä vähemmän, tuotannon määrä ei ole ainakaan sanottavasti laskenut. Tilakoon kasvattaminen ja tuotannon tehostaminen ei ole kuitenkaan merkinnyt kannattavuuden kohentumista”
”Vaikka osa tiloista onkin onnistunut tekemään tuotannostaan kannattavaa, merkittävällä osalla satsaukset valuvat elintarvikeketjun muiden lenkkien hyväksi. Erityisesti kauppa on tässä onnistunut erinomaisesti.”
”Erityisen huolestuttava ilmiö tuoreissa tukihakutilastoissa on tilamäärän kääntyminen voimakkaaseen laskuun kahdessa merkittävässä maatalousmaakunnassa. Sekä Etelä-Pohjanmaalla että Pohjois-Savossa tilojen määrä väheni tänä ja viime vuonna enemmän kuin koko maassa keskimäärin.”
”Syy ilmiöön saattaa olla se, että tilaansa määrätietoisesti ensimmäisinä EU-vuosikymmeninä kehittäneet viljelijät ovat tulleet eläkeiän kynnykselle tai jo ylittäneet sen. Tällaisilla tiloilla tuotannon jatkaminen ja siirtäminen seuraavalle sukupolvelle vaatisi investointeja ja uutta kehitysharppausta.”
”Koska maatalouden näkymät eivät ole häävit, päädytäänkin tuotannon lopettamiseen.”",news
"Palstalle kootaan kiinnostavia näkemyksiä muusta mediasta.
Turun Sanomattoteaa, että Petteri Orpon (kok) hallitus joutui tinkimään tiukasta linjastaan hyvinvointialueiden talouden tervehdyttämisessä.
”Rahoituslain mukaan alueiden pitää päästä alijäämistä eroon vuoden 2026 loppuun mennessä. Valtiovarainministeriön käynnistämässä valmistelussa takaraja aiotaan kuitenkin tietyin ehdoin siirtää 2028 loppuun. Lisäaikaa voidaan myöntää sellaisille alueille, joille ei kerry uutta alijäämää tänä vuonna.”
”Lisäajan antamisen syynä on oikeuskanslerin ratkaisu, jonka mukaan vaatimus lakisääteisten terveys- ja sosiaalipalvelujen tuottamisesta menee rahoituslain velvoitteiden edelle.”
”Hallituksen taipuminen valikoituun lisäajan myöntämiseen helpottaa alueita hetkellisesti. Se ei silti poista perusongelmia eli väestön ikääntymisestä johtuvaa palvelutarpeen kasvua ja käytettävissä olevan rahamäärän vähenemistä.”
”Hyvinvointialueilta vaaditaan tarkkaa taloudenpitoa jatkossakin. Edessä lienee lisäksi keskustelu palveluvalikoimasta. Tarjolla voi tulevaisuudessa olla pienempi kirjo julkisin varoin tuotettavia palveluja.”
Keskisuomalainenkaipaa valtakunnallisia linjauksia palveluverkon supistamiseen.
”Nyt karsintaa tehdään eri hyvinvointialueilla sattumanvaraisesti – ja usein suuressa paineessa.”
”Hyvinvointialueiden painostaminen ei pelkästään riitä, vaan joistakin palveluista on pystyttävä myös maanlaajuisesti toteamaan, mitä jätetään pois. – – Tehtävä on vaikea, eivätkä poliitikot hanki sillä äänestäjiä.”",news
"Eurassa ”kaikki tietävät vähän kaikki.” Siksi euralaisille nuorille Laitilan vanhalla kivilouhoksella sattunut onnettomuus koskettaa koko kuntaa.
Laitilan turmalouhoksessa menehtyneet nuoret olivat euralaisia. Nuorisotilassa oli tarjolla kriisityöntekijöiden tukea koko päivän.Kuva:Sami Kilpiö / HS
Pienessä Euran kunnassa oli keskiviikkona pysähtynyt ja raskas tunnelma.
Kaksi 17-vuotiasta euralaista nuorta menehtyi auto-onnettomuudessa Laitilan vanhalla kivilouhoksella tiistai-iltana. Kaksi muuta nuorta onnistui pelastautumaan turma-autosta.
Onnettomuusauto ajautui viiden metrin syvyiseen, vedellä täyttyneeseen louhokseen.
Onnettomuus on suuri suru-uutinen euralaisille. Nuorille on tarjolla kriisiapua nuorisotiloissa ja turmapaikalla.
Onnettomuusautossa mukana olleet nuoret tunnetaan paikkakunnalla laajalti.
Euran kunnassaon sateisena keskiviikkopäivänä pysähtynyt ja raskas tunnelma. Neljälle paikalliselle nuorelle miehelle sattui tiistai-iltana naapurikunta Laitilaan kuuluvalla vanhalla kivilouhoksella onnettomuus, josta vain kaksi selvisi hengissä.
Onnettomuus koskettaa kaikkia.
”Tuntuu siltä, että koko paikka suree”, kuvailee 18-vuotias euralainenEevi Toivonen.
Hän on asunut turmapaikan lähettyvillä. Käytöstä poistettu louhos ei ole euralaisten nuorten yleisessä tiedossa, vaan ennemminkin salainen paikka, Toivonen kertoo. Hän on itsekin joskus käynyt siellä uimassa.
Hän ei itse tunne ketään uhreista henkilökohtaisesti, mutta tietää heidät.
”Eurassa kaikki tietävät vähän kaikki”, Toivonen selittää.
Tiistai-iltana sattuneessa tapaturmassa auto ajautui vedellä täyttyneeseen, noin viiden metrin syvyiseen louhokseen. Turmassa menehtyi kaksi 17-vuotiasta euralaista nuorta. Ajoneuvosta pelastuivat poikkeusluvalla autoa kuljettanut 17-vuotias nuori sekä 19-vuotias matkustaja.
Onnettomuuden jälkeinen aamu Eurassa on tunnelmaltaan pysähtynyt, kuvailee Eevi Toivonen.Kuva:Sami Kilpiö / HS
Euraon yli 11 000:n asukkaan kunta eteläisessä Satakunnassa.
Toivonen sanoo, että nuorten näkökulmasta paikkakunnalla ei ole paljoa tekemistä, joten autoilu on monille ajanvieton kulmakivi.
Autoilla ajellaan, autoissa hengaillaan ja autoilla osallistutaan automiitteihin. Sellaisissa myös 17-vuotias euralainenLaura Simbergkinon käynyt.
Laura Simberg näki toisen onnettomuuden uhreista uutenavuotena, kun sai tältä kyydin kotiin.Kuva:Sami Kilpiö / HS
Simberg opiskeli yläasteen samassa koulussa kuin onnettomuusautossa olleet nuoret. Turma-auton nuoret aloittivat peruskoulun jälkeen ammattikoulun, kun taas Simbergin matka jatkui lukioon.
Viimeksi Simberg näki toisen onnettomuuden uhreista uutena vuotena, kun sai tältä kyydin kotiin.
Työt ovat tuoneet 18-vuotiaanValter HäjäsenEuraan. Hän sai tietää tapaturmasta ystäviltään, jotka keskustelivat aiheesta ryhmächatissa. Keskustelussa oli mukana toisen onnettomuudessa menehtyneen nuoren koulukaveri.
”Oli tosi kurja kuulla, tiedän kuitenkin ketkä ovat kyseessä. Olemme samaa ikäluokkaa”, Häjänen sanoo.
Valter Häjänen sai tietää onnettomuudesta ystäviltään, jotka keskustelivat aiheesta ryhmächatissa.Kuva:Sami Kilpiö / HS
Euran kunnanvastaava nuoriso-ohjaajaMarko Kerolakertoo, että kunnalla on tarkka varautumissuunnitelma vakavien tapaturmien varalle.
”Tällaisina hetkinä kaikista tärkein elementti on nuorten kohtaaminen. Ei vain kuuleminen, vaan oikeasti kuunteleminen”, hän sanoo.
Eurassa nuorisotilat ovat auki ja tiloissa päivystää niin nuorisotyöntekijöitä, vapaaehtoisia kriisityöntekijöitä kuin seurakunnan kappalainenkin. Myös turmapaikalta löytyy keskusteluapua.
”Ihminen tarvitsee toista ihmistä”, toteaa Mieli Länsirannikon mielenterveys ry:n kriisityöntekijäSinikka Sevänen.
Hänen mukaansa nyt ollaan vielä shokkivaiheessa, joten tunteita on vaikea käsitellä.
Elämässä koettu kriisi voi aiheuttaa esimerkiksi unettomuutta tai ruokahaluttomuutta, mutta Seväsen mukaan nyt on tärkeää yrittää pitää arjen rutiineista kiinni.
Euralainen Ella Myllymaa aikoo viedä illalla ystäviensä kanssa kynttilöitä louhokselle.Kuva:Sami Kilpiö / HS
17-vuotias euralainenElla Myllymaasaapui aamulla töihin kunnan keskustassa sijaitsevalle mansikkakojulle. Hän halusi saada ajatuksensa muualle edellisen illan tapahtumista, mutta kojulla tapahtuma puhutti ihmisiä. Myös toimittajia kävi kyselemässä aiheesta.
”En malta odottaa, että pääsen töistä”, hän huokaisee.
Myllymaa haluaa kuitenkin kertoa, että molemmat onnettomuudessa menehtyneet olivat vielä muutamia vuosia sitten hänelle hyvin läheisiä ystäviä.
”Vielä viikko sitten toinen heistä tuli tähän kojulle maistelemaan mansikoita ja juttelemaan.”
Hän kuvailee turmassa menehtyneitä ”peruspojiksi”. Toinen heistä halusi tuottaa muille iloa ja viihdyttää jutuillaan. Toinen taas tarjosi aina tukea, jos tukea tarvitsi.
Myllymaa aikoo viedä illalla ystäviensä kanssa kynttilöitä louhokselle.",news
"Juuri merkonomiksi valmistuneen Jace Hellénin mukaan nuorille voisi opettaa, että työssä eteen tulevaa luppoaikaa käytetään lisätyön tekemiseen. Asiantuntijan mukaan iso osa nuorten työelämähaasteista liittyykin itsensä johtamiseen ja arjen hallintaan.
Turkulainen Jace Hellén ajattelee, että hänen pitää tulevaisuudessa työelämässä uskaltaa rohkeammin kysyä mahdollisuuksista oppia uutta.Kuva:Sami Kilpiö / HS
Nuorten siirtymä koulusta työelämään on nykyään pitkä ja monivaiheinen prosessi, kertoo Suomen työnohjaajat ry:n puheenjohtaja Riitta Malkamäki.
Työltä haetaan entistä enemmän merkityksellisyyttä, mutta osalla nuorista on haasteita arjen hallinnassa, mikä näkyy vaikeuksina myös työpaikoilla.
Malkamäen mukaan koulujen ja työpaikkojen tulisi panostaa siihen, että nuorilla on valmiudet onnistua työssään.
Nuortensopeutuminen työelämään on yhä vaikeampaa.
Näin sanoo Suomen työnohjaajat ry:n puheenjohtajaRiitta Malkamäki, joka tiivistää nuorten työelämähaasteet kahteen ääripäähän.
Toisessa päässä nuoret kamppailevat arvojen kanssa. Työltä haetaan entistä enemmän merkityksellisyyttä.
”Tämä on uusi ilmiö”, Malkamäki kertoo.
Toisessa ääripäässä nuoret kokevat ongelmia työelämässä, koska oma arjen hallinta on hataralla pohjalla.
Siirtymä koulunpenkiltä työtuoliin onkin yhä useammin pitkä ja monivaiheinen prosessi.
”Nuorelta edellytetään kykyä johtaa itseään, toimia yhteistyössä, oppia jatkuvasti ja sietää epävarmuutta”, Malkamäki listaa.
Hänen mukaansa niin kouluissa kuin työpaikoillakin tulisi panostaa siihen, että nuorella on valmiudet onnistua työssään.
Tarvittavia taitoja on monia. Työelämässä pitää osata käyttäytyä, sopeutua yhteisiin pelisääntöihin ja noudattaa aikatauluja. Myös puhelimen käyttöön työaikana liittyy rajoituksia.
Jace Helléniä kiinnosti hakea lukioon, mutta hänen arvosanansa eivät riittäneet. Hän on kuitenkin iloinen, että lähti opiskelemaan merkonomiksi. Tulevaisuudessa Hellén haluaa vielä jatkokouluttautua.Kuva:Sami Kilpiö / HS
Koulutuksestajää paljon opittavaa työpaikoille.
TurkulainenJace Hellénvalmistui merkonomiksi tänä keväänä. Hänen mukaansa koulutuksen hyödyllisimmät opit liittyivät työelämässä käyttäytymiseen.
”Erityisen tarpeellista oli käydä läpi se, kuinka hankalan asiakkaan kanssa kuuluu toimia.”
Oppisopimuksella työskentely huoltoasemalla ja vuokravälitys­toimistossa oli Hellénistä paras tapa oppia. Työssä hän pääsi suoraan kokemaan käytännössä, miten asiat hoituvat.
Työpaikalla oli nuorena uutena työntekijänä kuitenkin vaikeaa saada lisävastuuta.
”En uskaltanut pyytää, että voisinko minä oppia tuota tai tuota”, Hellén myöntää.
Hän ajattelee, että hänen pitäisi tulevaisuudessa rohkeammin kysyä mahdollisuuksista oppia uutta. Siitä hyötyisi niin hän itse kuin yrityskin.
Samassa yrityksessä työskenteli Hellénin kanssa muitakin nuoria. Hellén kuvailee heitä kunnollisiksi työntekijöiksi. Jotkut olivat oma-aloitteisempia, toisia täytyi hieman puskea eteenpäin.
”Olisi hyvä opettaa, että jos on luppoaikaa, voisi ehtiä ehkä tekemään jotakin ekstraa”, Hellén pohtii.
Työpaikansisäisellä työkulttuurilla on merkittävä rooli uuteen työhön sopeutumisessa, Malkamäki sanoo.
”Huonosti johdetun työkulttuurin ja toiminta­tapojen kautta me voimme menettää uskomattomia potentiaaleja ja osaamisia.”
Joskus voi käydä niin, että ensimmäisenä päivänä työpiste ei ole valmisteltu eikä kukaan ota uutta tulijaa vastaan.
”Annetaan ehkä tietokone ja sanotaan, että kyllä sinä opit, kyselet vain ja intrasta löydät tarvittavat tiedot. Kukaan ei esittele työkavereita ja esihenkilö vaikuttaa kiireiseltä.”
Malkamäki kertoo nuoresta, jolle kävi juuri näin.
”Hän tunsi olonsa ulkopuoliseksi. Pelkäsi kysellä ja teki työssään virheitä, jotka olisi voitu välttää pienellä ohjeistuksella. Kukaan ei antanut palautetta niin hyvässä kuin pahassakaan.”
Jonkin ajan päästä nuori irtisanoutui.
Työyhteisö toisti kulttuuria, jossa uusien tulijoiden odotetaan vain ""sopeutuvan"".
Itseohjautuvuus ei tarkoita yksin jäämistä.
”Jos ihmiselle tarjotaan onnistumisen mahdollisuudet, hänen vastuulleen jää oman osansa tekeminen. Vain harva haluaa epäonnistua työssään tietoisesti”, Malkamäki toteaa.",news
"Ottawan sopimus rajoittaa Ruotsin sotilaiden toimintaa Nato-operaatioissa. Ruotsin puolustusvoimien komentaja ehdottaa yleissopimusta, joka takaisi ruotsalaissotilaille toimintavapauden Nato-tehtävissä.
Ruotsin puolustusvoimien komentaja Michael Claesson saapui Almedaleniin Gotlantiin puolustusvoimien aluksella. Aluksella järjestettiin paneeleita, joihin kaikki halukkaat eivät edes mahtuneet mukaan suuren kysynnän vuoksi.Kuva:Rickard Kilström
Visby
Ruotsin puolustusvoimien komentaja Michael Claesson on tyytyväinen Haagin Nato-kokouksen antiin.
Suomen irtautuminen jalkaväkimiinat kieltävästä Ottawan sopimuksesta herättää kiinnostusta ja kysymyksiä Gotlannissa.
Claesson pohtii Ruotsin sotilaiden toimintavapautta jalkaväkimiinojen suhteen Nato-tehtävissä ja ehdottaa yleissopimusta asiasta.
Naton huippukokouksessa päätettiin puolustusmenojen kasvattamisesta 3,5 prosenttiin bruttokansantuotteesta vuoteen 2035 mennessä. Menojen kasvattaminen on helpompaa perustella Suomessa kuin Ruotsissa.
Gotlannissakaikki haluaisivat puhua puolustuksesta.
”Kaikki ovat kiinnostuneita alamme kysymyksistä. Haluaisimme itse osallistua keskusteluun ja väittelyyn sen sijaan, että joku muu tulkitsisi meitä eri tavoin”, Ruotsin puolustusvoimien komentaja, kenraaliMichael Claessontoteaa HS:n haastattelussa. Claesson osallistui Visbyssä tällä viikolla järjestettyyn politiikkaviikko Almedaleniin.
Erityisesti keskusteluissa on noussut esille Naton huippukokouksen tulokset, puolustusmenojen kasvattaminen ja Suomen päätös irtautua Ottawan jalkaväkimiinat kieltävästä sopimuksesta.
Jalkaväkimiinoihin liittyviä kysymyksiä on saanut myös Suomen puolustusvoimia Visbyssä edustava strategiapäällikkö, kenraalimajuriSami Nurmi.
Suomessa eduskunta hyväksyi irtautumisen Ottawan sopimuksesta 19. kesäkuuta, juuri ennen juhannusta. Irtautuminen astuu voimaan puolen vuoden kuluttua. Puolan parlamentin alahuone äänesti samasta asiasta viikkoa myöhemmin ja Viro jo kesäkuun alussa. Myös Latvia ja Liettua ovat irtautumassa sopimuksesta.
Nurmi kertoo vastanneensa kyselijöille, että jalkaväkimiina on sotilaallisesta näkökulmasta tehokas ase. Sen sijaan asian diplomaattinen, ulkopoliittinen ja humanitaarinen puoli ei kuulu puolustusvoimien pöydälle.
”Eihän se mikään meidän strateginen asia ole, mutta tärkeä osa kokonaisuutta”, Nurmi toteaa.
Hän on myös muistuttanut, ettei kukaan ole miinoittamassa alueitaan, vaikka jalkaväkimiinojen hankkiminen ja käyttäminen jatkossa sallitaan.
Puolustusvoimien strategiapäällikkö Sami Nurmi osallistuu Almedaleniin jo kolmatta kertaa.Kuva:Rickard Kilström
Ruotsissaon käynnissä ujo keskustelu siitä, tulisiko maan seurata Suomen esimerkkiä ja irtautua Ottawan sopimuksesta ja jos ei, minkälaisia haasteita sopimuksessa pysyminen tuo mukanaan. Ruotsin sotilaita palvelee Nato-tehtävissä muun muassa Latviassa, ja maa johtaa jatkossa myös Suomen Lappiin sijoitettavia Naton FLF-joukkoja.
”Sotilaillani on oltava samat toimintaedellytykset kuin niillä, joiden rinnalla heidän odotetaan taistelevan. Emme voi yhtäkkiä kieltäytyä ja sanoa ei, emme voi olla osa tätä”, Claesson sanoo.
Ottawan sopimuksen rajoitusten vuoksi ruotsalaissotilaat eivät saa käsitellä tai varastoida jalkaväkimiinoja, vaikka kyse ei olisikaan niiden käyttämisestä.
”Nämä sopimukset ovat erittäin tärkeitä. Samaan aikaan on kuitenkin huomioitava, että maat kuten Venäjä, Kiina, Pohjois-Korea ja Iran eivät kuulu allekirjoittaneisiin. Siitä voi tehdä johtopäätöksen.”
Claessonei kuitenkaan ensisijaisesti vaadi poliittisilta päättäjiltä sopimuksesta irtautumista vaan korostaa toimintavapauden merkitystä ruotsalaissotilaille, jotka palvelevat esimerkiksi juuri Suomessa. Hän ehdottaa, että ruotsalaissotilaiden osalta voitaisiin solmia yleissopimus, joka sallisi heidän toimia esimerkiksi Suomessa samoilla ehdoilla kuin suomalaissotilaat.
Claesson kertoo olevansa erityisen ylpeä työstä, jota Ruotsissa tehdään kokonaismaanpuolustuksen tukemiseksi. Hän kuvailee kiihtyvän kehityksen tuntuvan fantastiselta.Kuva:Rickard Kilström
”Ei ole varmaa, että sopimuksesta pitäisi irtautua. En halua mennä yksityiskohtiin, mutta haluan toimintavapauden sotilailleni.”
Claesson vakuuttaa, että vuoropuhelu hallituksen kanssa aiheesta on jo käynnissä. Keskusteluiden jälkeen tiedetään paremmin, mihin kantaan hallitus on päätymässä ja kuinka ongelmat voidaan ratkaista käytännössä.
Sami Nurmen mukaan Suomessa ei ole käyty sotilastason keskustelua siitä, aiheuttaisiko sopimuksesta irtautuminen haasteita yhteistyölle Ruotsin kanssa. Hän muistuttaa myös, että Ruotsin sotilaallinen asema eroaa merkittävästi Suomen, Baltian maiden ja Puolan, sillä nämä kaikki rajoittuvat Venäjään ja osa myös Valko-Venäjään.
”Lähtökohtanamme on ollut, että jos vastustaja käyttää miinoja, myös meidän on voitava käyttää niitä vastatoimena”, Nurmi sanoo.
”Pitää osata toimia ympäristössä, jossa miinoja käytetään.”
NatonHaagin huippukokous osui päällekkäin Ruotsin politiikkaviikko Almedalenin kanssa. Claesson kertoo keskustelleensa jo huippukokouksen tuloksista puolustusministeriPål Jonsoninkanssa, joka osallistui Haagin kokoukseen.
”Vertailimme muistiinpanoja ja koska hän oli mukana kokouksessa, sain kuulla myös lisätietoja. Näkemyksemme on yhtenäinen sen suhteen, että kokous oli hyvin menestyksekäs Natolle.”
Claesson viittaa erityisesti päätökseen kasvattaa puolustusmenojen osuutta ja siihen, että kaiken hullunmyllyn keskellä liittoutuneet pysyvät sitoutuneina Naton toimintaan ja viidenteen artiklaan.
Sami Nurmi muistuttaa, että kun hankitaan lisää tavaraa, tarvitaan myös lisää ihmisiä, varastoja ja huoltotoimia. Kaikki se vaatii paljon suunnittelutyötä.Kuva:Rickard Kilström
Ruotsin politiikassa vallitsee laaja yksimielisyys viiden prosentin tavoitteesta. Claessonin mukaan tavoitteeseen saatetaan päästä jopa tavoiteaikaa nopeammin.
Haagin huippukokouksessa sovittiin, että jäsenvaltiot ohjaavat vuoteen 2035 mennessä vähintään 3,5 prosenttia bruttokansantuotteesta (bkt) puolustusmenoihin ja 1,5 prosenttia muuhun turvallisuuteen kuten kriittisen infrastruktuurin suojaamiseen, siviilivalmiuteen ja innovaatioihin.
”Kuusi kahdeksasta parlamenttipuolueesta on täysin Nato-jäsenyyden takana ja kaksi sietää ja hyväksyy sen, niin sanoakseni.”
Claesson kuitenkin tunnistaa, että puolustusmenojen kasvattaminen hankalassa taloustilanteessa herättää kysymyksiä ja vastustusta kansalaisissa. Hän arvioi, että rahankäyttö voi johtaa kritiikkiin, jos käyttökohteita ja niiden tarpeellisuutta ei osata perustella.
Alkuvaiheessa puolustusmenojen kasvu on tarkoitus rajoittaa lainavaroin, ja myöhemmin menot katetaan valtion budjetista. Ruotsilla on kuitenkin verrattain vähän velkaa, joten Claesson ei ole päätöksestä kovin huolissaan 300 miljardin kruunun eli noin 27 miljardin euron lainasta. Viime vuonna Ruotsin valtiovelka on alle 17 prosenttia bkt:sta siinä missä Suomella yli 60 prosenttia
Tänä vuonna Suomi käyttää puolustukseen 2,5 prosenttia bkt:sta ja Ruotsi noin 2,4 prosenttia.
Sami Nurmen mukaan puolustusmenojen kasvattaminen on Suomessa helpompi perustella kuin Ruotsissa, sillä Venäjän raja ja uhka on lähempänä. Hän kuitenkin toppuuttelee liikaa prosenttien pyörittelyä.
”Prosenteilla ei puolusteta”.",news
"Taina Suonio kehitti tavan, jolla pihaan saadaan heti isoja puita. Se toimii niin, että rakennustyömaan tieltä kerätään turvaan männyt, katajat, tammet ja pihlajat ja istutetaan ne väliaikaisesti muualle.
Taina Suonio esittelee Nurmijärvelle väliaikaisesti istutettuja puita ja kunttaa, jotka on siirretty turvaan rakennusvaiheen ajaksi. Kasvit palaavat valmiiden kerrostalojen pihaan Helsingin Vuosaareen.Kuva:Emilia Anundi / HS
Maisemasuunnittelija Taina Suonio on kehittänyt tavan säilyttää rakennuskohteen alkuperäistä luontoa ja palauttaa sitä rakennusvaiheen jälkeen.
Vuosaaren Kurkimoisioon rakennetaan viisi kerrostaloa, joiden pihoille palautetaan alkuperäisiä puita, kasveja ja kiviä sekä maata.
Suonion tavoitteena on parantaa uusien pihojen viihtyisyyttä ja luoda elinympäristöjä luonnonvaraisille lajeille.
Muuttopäivänjälkeen ottaa hetken ennen kuin tavarat ovat paikoillaan ja eteisen peili kiinnitetty. Sen sijaan tuntuu kestävän ikuisuuden ennen kuin piha alkaa näyttää pihalta.
Pihapuut ja pensaat ovat vuosia vaatimattomia vitsoja, minkä takia piha näyttää pitkään tyhjältä. Asukas kaipaa varjoa, linnut ja hyönteiset eivät löydä itselleen elinpaikkoja.
Helsingissä Vuosaaren Kurkimoisiossa viiden kerrostalon pihat rakennetaan toisin.  Luvassa on jotain ennentekemätöntä.
Täälläne ovat ovat, esitteleeTaina Suonioja astuu keltaisen lippusiiman yli.
Nurmijärveläiseen maaperään on istutettu isoja katajia, monimetrisiä mäntyjä, taikinamarjaa, kuusia, koivuja, tammia, haapoja, vaahteroita, villivadelmaa ja loputon määrä mitä erikokoisimpia ja eri suuntaan vinksallaan olevia pihlajia.
Kaikki ne on kaivettu ylös Vuosaaressa tontilta, jolle parhaillaan rakennetaan.
Kun Asuntosäätiön ja A-Kruunun viisi kerrostaloa valmistuvat, puut kuljetetaan Nurmijärven väliaikaismajoituksesta takaisin ja istutetaan taloyhtiöiden pihoille ja kasvikatoille.
Eikä vain niitä.
Puiden vieressä on kasa oksia ja risuja sekä röykkiö isoja kiviä sammalturkkeineen. Puiden ympärillä on paksuja levyjä kunttaa varpuineen, heinineen ja sammalineen.
Metsämajoitukseen siirretyt kasvit on suojattu väpättävillä keltaisilla nauhoilla, jotteivat kauriit ja rusakot syö niitä kaikkia. Kasveille on tarjolla kolme väliaikaismajoitusta: paahteinen, puolivarjoinen sekä kuvassa näkyvä varjoinen paikka.Kuva:Emilia Anundi / HS
Kalliokielo on yksi Vuosaaresta pelastetuista ja sinne palautettavista kasvilajeista. Se viihtyy sekä lehdoissa että kallioisilla kasvupaikoilla.Kuva:Emilia Anundi / HS
Yhden männyn ympärillä lainehtii lila lammikko: mäkitervakot loistavat täydessä kukassa ja ovat houkutellaan kimalaiset ruokailemaan. Vieressä kukkii ryväs suloisia orvokkeja.
Myös alkuperäistä maata on otettu talteen 400 kuutiota.
Kaikki ne ovat palaamassa kotiseudulleen Vuosaaren Ensi Parven varrelle, kun talot valmistuvat.
”Uudet pihat rakennetaan aika steriileiksi nykyään. Piha voi olla surullinen näky, kun parin risun kasvamista pitää ventata 30 vuotta. Siksi olemme nyt halunneet siirtää isojakin puita”, Suonio sanoo.
Fakta
Vuosaaren Kurkimoisioon tulee Asuntosäätiön ja A-Kruunun viisi kerrostaloa.
Taloihin tulee yhteensä 236 asumisoikeus- ja vuokra-asuntoa.
Arkkitehtitoimistona on Arkworks Arkkitehdit.
Urakoitsijana toimii Arkta Reponen Oy.
Asunnot valmistuvat vuonna 2027.
Pihojen kehitystä sekä asukaskokemusta tutkii Helsingin yliopiston Viides ulottuvuus -tutkimusryhmä.
Suonioetenee puiden välissä vauhdilla. Täällä on siirrettynä kieloa ja kalliokieloa, saniaisia, vuokkoja, mustikkaa, pajua. Nyt hän pysähtyy kuvaamaan pihlajan oksaa. ”Tämähän on tulossa kukaan, voi miten hienoa! Tällaisesta olen äärimmäisen iloinen.”
Kasvit, kannot ja kivet on tuotu Nurmijärvelle viime vuonna. Suonio jännitti niiden selviytymistä niin, että valvoi öitä.
Nyt kesäkuussa näkee, mitkä puista ovat selviytyneet muutosta.
Jokaisellapuulla on rungossaan tai oksassaan id-numero eli yksilöllinen tunniste. Sellainen löytyy myös kuntanriekaleilta ja pensailta.
Ja myös tuolta, noin valkovuokon korkuiselta minivaahteralta. ”Emme himoinneet vain isoimpia puita, otimme ihan pieniäkin”, Suonio sanoo.
Tunnistenumeroidenavulla Suonio voi seurata, mitkä kasvisiirteet jäävät henkiin.
Vuosaaresta siirretyt mäkitervakot ovat täydessä kukassa. Niissä pörräävät kimalaiset. Suonio haluaa kolmen lapsenlapsensa voivan elää turvallisessa ja terveellisessä ympäristössä tulevaisuudessa. ”Lajien nopea väheneminen huolestuttaa minua.”Kuva:Emilia Anundi / HS
Minikokoisella katajalla on yksilöllinen numerotunniste.Kuva:Emilia Anundi / HS
Tällaistaei ole rakentamisessa tapana tehdä. Syy on vaiva ja raha sekä tiedon puute.
On tarvittu kaivuri ja urakoitsija nostamaan kasvit maasta. Erillinen kuljetus Nurmijärvelle, missä vastasiirrettyjä kasveja on ollut pakko kastella. Ja sama rumba toiseen suuntaan parin vuoden päästä.
Olisi halvempaa vain raivata rakennuspaikka ja istuttaa sitten tilalle pikkutaimet.
Tai näin ainakin uskotaan. Taina Suonion yksi tavoite on todistaa, että näin kannattaa tehdä. Ettei arvovalinta maksa liikaa. Mutta ensin on saavutettava ensimmäinen tavoite.
”Haluan näyttää, että näin voi ylipäätään tehdä. Että tämä onnistuu.”
On vielä arvoitus, miten hyvin näin isot puut selviävät kahdesta siirrosta.
Suurin siirretty puu on yli seitsenmetrinen pihlaja. Se on yhä elossa.
TainaSuonio on koulutukseltaan ympäristöbiologi. Hän työskentelee maisemasuunnittelijana omassa yrityksessään.
Hän on anonut tontin kaupungilta ja suunnitellut rakennushankkeen viheralueet.
Taloihin on tulossa viisi erilaista tutkimuskattoa. Kasvikatoilla on omat teemansa: sekametsäkatto, lehtokatto, paahdekatto, niittykatto ja merenrantakatto. Kasvillisuus valitaan katolle teeman mukaan.
Alempana kansipihat toistavat samoja teemoja. Nurmikkoa ei tule lainkaan.
Puiden siirtämisestä on koko ajan opittu matkan varrella. Suonio esimerkiksi tajusi jossain vaiheessa, että puut kannattaa istuttaa väliaikaispaikalleen suursäkeissä, jottei niiden juuristo vahingoitu uudelleen toisen siirron kohdalla. Säkkien kahvoista puita on myös kätevä nostella kaivinkoneella.Kuva:Emilia Anundi / HS
Kivet, kannot, rungot, risut ja elävät kasvit ovat säilössä erään yksityisen ihmisen tontilla Nurmijärvellä. Tutkimussyistä kasveja on väliaikaisistutettu erilaisiin ympäristöihin, kuvassa on paahteinen kasvupaikka. Kivet, risut ja puut palaavat Vuosaaren rakennushankkeen loppupuolella.Kuva:Emilia Anundi / HS
Kasvien lisäksi Nurmijärvelle on tuotu kantoja, runkoja risuja. Myös alkuperäistä pintamaata on säilötty ja sitä aiotaan palauttaa Vuosaareen kansipihoillle ja kasvikatoille.Kuva:Emilia Anundi / HS
Suonion iso tavoite on saada pihojen avulla tutkimustietoa. Menestyvätkö lehtokasvit paremmin kuin paahdekasvit? Kummat sopivat paremmin katolle, kummat maan pinnalle? Sitäkin tutkitaan, miten alkuperäisen pintamaan palauttaminen vaikuttaa kasveihin.
Asuntosäätiön ja A-Kruunun sekäHelsingin yliopistonvälille on solmittu 30 vuoden tutkimussopimus.
”Se tekee hankkeesta aivan poikkeuksellisen. Ilman tutkimusnäkökulmaa tämä olisi tavallinen raksa. Ja ilman tutkittua tietoa sanoillani ei myöskään ole todistusvoimaa”, Suonio sanoo.
Uudella tavalla suunnitellulle kerrostalopihalle Suoniolla on kaksi tavoitetta.
Ensinnäkin hän toivoo pihan voivan auttaa luontoa, sillä piha antaa elintilaa suomalaisille luonnonvaraisille kasveille ja eläimille.
Toisekseen hän toivoo asukkaiden viihtyvän ja arvostavan uudenlaisia, luonnonmukaisia pihoja.
Suonion varsinaiset tavoitteet ulottuvat vuosaarelaista kerrostalopihaa laajemmalle.
”Haluan pystyä vaikuttamaan tulevaisuuden kaupunkisuunnitteluun. Jonkun pitää olla tässä esimerkkinä ja näyttää, mikä on mahdollista.”
Suonio on opiskellut ja työskennellyt Britanniassa ja Irlannissa, mistä hän on oppinut vanhojen puutarhojen arvostusta. Hän toivoo, että pihoissa käytettäisiin enemmän luonnonvaraisia kasveja, sillä se tukisi suomalaisen luonnon monimuotoisuutta.Kuva:Emilia Anundi / HS",news
"Toinen nuorista kertoi kokemuksistaan työnantajalle, mutta häntä ei otettu vakavasti.
Turunhovioikeus tuomitsi keskiviikkona naantalilaisen kahvilayrittäjäpariskunnan maksamaan sakkoja nuoriin työntekijöihin kohdistuneista epäasiallisuuksista.
Tapahtumat sijoittuivat kesään 2021. Lounais-Suomen aluehallintoviraston tiedotteen mukaan nuoret olivat vasta aloittaneet ensimmäisissä kesätyöpaikoissaan.
Kahvilan omistajan mies oli sanallisesti solvannut nuoria työssä tapahtuneista virheistä, vaikkei heitä juuri ollut perehdytetty. Mies oli myös näpäyttänyt työntekijöitä otsaan.
Lisäksi kielenkäyttö oli epäasiallista.
”Nuorille oli muun muassa tiuskaistu, että kahvipakettiin tulee leikata kunnon kokoinen aukko eikä mitään ’pienen pillun kokoista reikää’”, kerrotaan Lounais-Suomen aluehallintoviraston tiedotteessa.
Kahvilan omistavan naisen syyksi luettiin myös se, ettei hän puuttunut nuorten kokemaan häirintään ja epäasialliseen kohteluun. Tiedotteen mukaan toinen nuorista oli kertonut kokemuksistaan työnantajalle, joka oli sanonut poikaa naiseksi, eikä ollut ottanut nuoren kertomaa vakavasti.
Hovioikeus tuomitsi pariskunnan 35 ja 50 päiväsakon sakkorangaistuksiin. Pariskunta tuomittiin työturvallisuusrikoksesta, ja omistajan mies tuomittiin myös kahdesta lievästä pahoinpitelystä.
Tuomio ei ole lainvoimainen.
Oikaisu 21.5.2024 klo 16.35: Toisin kuin jutussa aiemmin kerrottiin, hovioikeus tuomitsi pariskunnan 35 ja 50 päiväsakon sakkorangaistuksiin, ei 30 ja 50 päiväsakon.",news
"Teija Toivari suojasi Patrick Tiaista, jota veitsimies iski Tallinnassa Baltic Priden aikana kaksi vuotta sitten. Nyt hyökkääjä on paennut Venäjälle, eikä rikostutkinnalle näy päätöstä.
Suomalainen sairaanhoitaja Teija Toivari oli kristillisten seksuaalivähemmistöjen tilaisuudessa tallinnalaisessa X-baarissa, kun veitsimies hyökkäsi.Kuva:Marko Mumm
Tilanneoli poikkeuksellisen selvä.
Tuntematon hyökkäsi puukon kanssa kahvipöytään kesken kesäisen sunnuntai-iltapäivän. Sen näkiTeija Toivari, joka istui cappuccinolla ja kuunteli entistä herätysliikkeen pastoriaPatrick Tiaista. Oli vuoden 2023 Baltic Priden päätöspäivä Tallinnassa.
Tällä viikolla vietetään taas Baltic Prideä. Tänä vuonnavuorossa on Liettuan Vilna.
Tutkinta Tallinnan puukotuksesta on edennyt, mutta mikään ei yhtäkkiä enää ole selvää, Toivari ihmettelee.
Puukottaja on paennut Venäjälle, ja rikostutkinta on yhä kesken. Asiantilan vahvistaa HS:lle myös Viron poliisi.
Toivarioli rakastunut 1990-luvun alussa luokkaretkellä virolaiseen mieheen. He menivät naimisiin ja saivat kolme lasta. Toivari liikkui uskonnollisissa piireissä ja näki, kuinka vaikeaa oli olla yhtä aikaa kristitty ja seksuaali- ja sukupuolivähemmistöä Virossa. Hän kutsui ystävänsä Tiaisen Tallinnaan puhumaan.
Paikka oli sateenkaariväen suosima X-baari Harjumäen rinteessä vanhankaupungin reunalla.
Toivari palaa X-baariin ja tilanteeseen, joka ei jätä rauhaan.
Toivari tilaa tiskiltä cappuccinon, ja istuu pöydän päähän tanssilavan reunalle kasvot ulko-oveen päin, kuten kaksi vuotta sitten.
Baltic Pride -marssi oli vetänyt ennätysmäärän osallistujia edellisenä päivänä. Viron parlamentti oli hyväksymässä tasaveroista avioliittolakia ja oli siten edelläkävijä koko Itä-Euroopassa. Ensimmäistä kertaa Viron sateenkaarikristittyjen yhdistys,Geikristlaste Kogu, oli ilmoittanut tilaisuudestaan julkisesti: puhujana Patrick Tiainen, ”homopastori”.
Toivarin vasemmalla puolella tuolilla istui eläkeläinen ja tämän vieressä, pöytäseurueen keskellä sohvalla Tiainen. Kaikki paikalle tulleet mahtuivat saman pöydän ääreen,
”Oli ihana ilmapiiri”, Toivari muistelee.
Tilaisuusoli alkanut, kun sisään tuli tavallisen näköinen siisti nuori mies. Mies jäi etäämmäs istumaan, poistui pian mutta palasi, tuli seurueen tykö ja kysyi englanniksi, kuka on homopastori.
Samalla silmänräpäyksellä vieras iski nyrkillä Tiaista päähän ja hyökkäsi puukolla. Tiainen lyyhistyi sohvalla. Toivari pomppasi pystyyn ja nosti oikean kätensä Tiaisen kasvojen suojaksi.
Teija Toivari kertoo, kuinka nosti vaistomaisesti kätensä hyökkäyksen koh­teeksi joutuneen Patrick Tiaisen kasvojen eteen X-baarissa.Kuva:Marko Mumm
Arvet näkyvät Toivarin käsivarressa kahtena ohuena viivana, kun hän näyttää käden puolustusliikkeen kaaressa.
Puukko osui Tiaista melkein silmään, viilsi tämän ja Toivarin kättä. Yksi seurueen miehistä alkoi vetää puukottajaa pois pöydästä. Yhteisvoimin hyökkääjä saatiin kiinni.
Toivari näki, kuinka hyökkääjä rimpuili lattialla.
”Häntä ei pysäyttänyt se, että menin väliin”, Toivari sanoo.
Näytti siltä, että nuori mies olisi valmis tappamaan Tiaisen ja mahdollisesti myös Toivarin.
Hyökkääjähoki täyttävänsä jumalan tehtävää ja että homot palavat helvetissä. Muut kertoivat sen Toivarille myöhemmin, sillä hän ymmärsi venäjästä vain joitakin sanoja.
Toivari keskittyi puhumaan Tiaiselle, jotta tämä ei pyörtyisi. Hän on ammatiltaan sairaanhoitaja ja alkoi toimia sairaanhoitajan tapaan.
Kun ensiapu pyysi Toivaria auttamaan Tiaisen käden sitomisessa, hetki tuntui koomiselta. Hän oli itsekin haavoittunut. Pian heidät vietiin eri ambulansseilla sairaalaan.
Tiaiselle jäi hyökkäyksestä vakavia fyysisiä vammoja, jotka lääkäri on todistanut.Äkkinäinen kipukohtaus iski myös kesken HS:n haastatteluntänä vuonna.
Toivari selvisi hyökkäyksestä pintahaavoilla, mutta venyvä rikostutkinta koettelee turvallisuuden tunnetta ja horjuttaa luottamusta maan oikeusjärjestelmään.
”Olen asunut Virossa vuodesta 1998, mutta mitään tällaista en osannut odottaa”, Toivari sanoo.
Toivarin mieleen palaavat tapahtumapaikalle tulleen poliisin sanat. Kaikkea hän on nähnyt, mutta ei sitä, että ihmisten kimppuun hyökätään kahvipöydässä.
Oikeuden päätös auttaisi henkisesti siirtymään eteenpäin.
”Olisi tärkeää, että tulisi selkeä piste”, Toivari sanoo.
Poliisitutkii tapausta rikospykälän numero 121 kohdan kaksi mukaan eli pahoinpitelynä, joka aiheuttaa pitkäaikaisia terveyshaittoja, kertooAnnika MaksimovViron poliisista.
Tutkimusta johtaa Viron pohjoisen alueen syyttäjänvirasto.
Koska epäilyllä ei ollut aiempia tuomioita ja hän tunnusti syyllisyytensä, syyttäjänvirastolla ei ollut perusteita epäillä, että hän välttelisi tutkintaa tai olisi vaarallinen vapaudessa, perustelee syyttäjäToomas Tombergsähköpostitse.
Pakenemista ei siis epäilty sillä perusteella, että hyökkääjä on Venäjän kansalainen.
”Ulkomaan kansalaisuus tai kieli eivät ole oikeudellisia perusteita pidätykseen”, vastaa Tomberg.
Tutkinnan venymistä Tomberg perustelee laajoilla asiantuntijatutkimuksilla ja käännöksillä suomen kielestä.
Viron ihmisoikeuskeskuspitää tapausta merkkinä viharikosten leviämisestä Viroon. Se pyrkii saamaan vihapuheen rikoslainsäädäntöön.
Sitä toivoisi myös Teija Toivari, sillä puheet luovat pohjan teoille.
Muttakuinka Toivari uskalsi mennä estämään veitsimiestä? Ja mitä perhe sanoi?
”Minulla oli tunne, ettei Patrick (Tiainen) saa olla yksin”, hän sanoo.
Yhteisyyden tunne oli vahvempi kuin itsesuojeluvaisto. Toivari kuvaa ilmapiiriä rakkaudelliseksi. Se voitti pelon.
”Kaikki uskalsivat”, hän sanoo.
Kun Teija Toivari vietti viime vuonna 50-vuotispäivää, puoliso kehui häntä ystävän puolustamisesta. Myös Tiainen oli juhlissa Virossa.",news
"Nåjaa! Jos haluat laulaa saunalaulussa muutakin kuin vain ”Bastu, bastu!”, tästä jutusta löydät sanat sekä suomeksi että ruotsiksi. Vöyriläinen opettaja kertoo, että paikallinen murre on oma kielensä, jossa suhistaan paljon.
Vöyriläiset ottavat kaiken ilon irti KAJ’n menestyksestä. Melodifestivalenin finaalivalvojaisissa maaliskuussa Vöyrin Norrvallan juhlatilassa esiteltiin vöyriläisiä murresanoja laminoidulla paperiarkilla.Kuva:Markku Niskanen / HS
KAJ-yhtyeen kappale 'Bara bada bastu' on noussut suosituksi Suomessa, vaikka monet eivät ihan kokonaan ymmärräkään sen sanoja.
Kappale on laulettu Vöyrin murteella, joka on omanlaisensa ruotsin kielen murre ja vaikea välillä ymmärtää jopa muille ruotsinkielisille.
Vöyrin lukion suomen kielen opettaja Katja Grannas on suomentanut kappaleen sanat, jotka kertovat saunomisen ilosta ja stressin lievittämisestä.
Hän kertoo myös, millaiset asiat yleensä ovat tyypillisiä juuri Vöyrillä puhutulle murteelle.
Suomalaistenvöyrinkielen taito on kevään aikana kehittynyt melkoisesti.
Kun Vöyriltä kotoisin olevan KAJ-yhtyeen saunahikeä tihkuva ja humoristinen viisuralliBara bada bastuhelmikuun lopulla kurvasi koko kansan korvamadoksi, vastassa oli ongelma.
Osa suomalaisista osasi laulaa laulusta ensin vain kohdan ”Bastu, bastu!”, muutamat vähän enemmän: ”Bara bada bastu, bastu!”.
Sitten tulikin seinä vastaan.
Saunalaulun sanojen merkitystä on vaikea ymmärtää, vaikka pinnistäisi kouluruotsitaitonsa äärimmilleen. Tällaisia sanoja ei koulussa opetettu.
Kappaleessa lauletaan saunomisesta, mutta mitä tarkalleen?
Vöyrillä kysymys hymyilyttää. Kuntalaiset ovat kotiseuturakkaita ja ylpeitä omasta murteestaan, joten ulkopuolisten kiinnostus laulujen sanoihin tuntuu hyvältä.
”Meillä on täällä oma ruotsinkielinen murteemme, joka erottuu selvästi muista. Eivät kaikki ruotsinkielisetkään tätä ymmärrä. Jos joku puhuu oikein leveää versiota tästä murteesta, niin ei sitä välttämättä ymmärretä aina edes 40 kilometrin päässä Vaasassa”, sanoo Vöyrin kunnanjohtajaJan Finne.
Finnekertoo, että saunalaulun sanat eivät edes ole niitä vaikeimpia ja murteellisimpia mahdollisia.
”Sanoja on jo alun perin muokattu vähän helpommiksi, jotta riikinruotsalaisetkin ymmärtäisivät niitä. Juuri tässä laulussa ei siis ole sitä leveintä murretta, joita KAJ’n muissa lauluissa usein on.”
Vöyrin lukion suomen kielen opettajaKatja Grannassanoo, että monet vanhat Vöyrillä käytettävät murresanat ovat lyhyitä.
Tästä hyvä esimerkki on KAJ’n toinen suosittu lauluPa tu ta na kako?Laulun nimi olisi yleiskielisenä ”Brukar du ta kaka?” Näin ollen sana ”pa” on murreilmaisu sanasta ”brukar”. Suomennettuna kappaleen nimi voisi olla ”Onko sinulla tapana ottaa kakkua?”
Vöyrin lukion suomen kielen opettaja Katja Grannas sanoo puhuvansa äidinkielenään ruotsia Vöyrin murteella höystettynä. Jos seurassa on sellaisia, jotka eivät puhu murretta, hän vaihtaa automaattisesti yleiskieliseen ruotsiin. Samassa tilanteessa yleiskieli ja murre voivat myös mennä iloisesti sikinsokin.Kuva:Markku Niskanen / HS
Senlisäksi, että murresanat ovat jo kirjoitusasultaankin erilaisia, ne myös äännetään Vöyrin murteella eri lailla kuin yleiskielisessä ruotsissa.
Otetaan esimerkiksi sanapari bordet och stolen (pöytä ja tuoli). Grannas kertoo, että yleiskielessä ne ääntyvät tasaisina, pitkinä, yksivokaalisina sanoina, hieman kuin ”buurdet” ja ”stuulen”. Sen sijaan Vöyrin murteella näissä sanoissa yksi pitkä vokaali korvautuukin kahden vokaalin liukuvalla yhdistelmällä eli diftongilla.
”Bordet och stolen ovatkin täällä meillä båoli å ståolan.”
Ja jotta asia ei olisi liian helppo, on myös pieni mutta:
”Näissä sanoissa on tyypillinen ”L”-äänne. Sen ääntäminen vaihtelee riippuen siitä, mistä kunnan osasta tulet”, Grannas naurahtaa.
Hän sanoo, että Vöyrin murteessa käytetään erittäin tyypillisesti myös tj-äännettä, joka siis ääntyy suomenkielisille tutummin tsch-äänteenä.
”Esimerkiksi språket (kieli) ääntyy meillä språåtschsi, boken (kirja) ääntyy båotschin ja pojken (poika) ääntyy påitschin.”
Niinpä siis myös vöråspråket (vöyrin kieli) ääntyy vöörosprååtschi.
KAJ esiintyi vappuviikolla Vöyrin Norrvallan lukiokampuksella. Yhtyeen musiikista pitävät lähes kaikki kuntalaiset ikään ja sukupuoleen katsomatta. Vöyrillä KAJ’n jäsenet ovatkin oman kylän poikia, vaikka asuvat nykyisin ihan muualla.Kuva:Juha Salminen / HS
Omaapäätään ei liiaksi kannata kuitenkaan sekoittaa kieliopin ääntämisohjeilla. Tärkeintä on tunnelma, erityisesti saunomisen ilosanomaa korostavassa saunalaulussa.
Mitä siinä sitten lauletaan?
Parhain vastaaja tähän kysymykseen lienee juuri Katja Grannas. Hän opetti KAJ-kolmikolle suomen kieltä silloin, kun nämä vielä kävivät lukiota Vöyrillä. Kaikille saunalaulun sanoille ei löydy täsmällistä suomenkielistä käännöstä, mutta Grannas tietää, mitä yhtye on laulun sanoilla hakenut.
Tässä ovat KAJ’nBara bada bastunsanat sekä Katja Grannaksen suomennos niistä:
BARA BADA BASTU
Nåjaa! (Noniin!)
Klockon slår, nu ere dags (Kello lyö, nyt on aika)
All bekymber försvinder strax (Kaikki murheet häipyvät heti)
Bästa båoti för kropp och själ (Paras palautumiskeino keholle ja sielulle)
Fyra väggar i träpanel (Neljä seinää puupaneelista)
Ooooh oooh – Vedin vår värmer lika bra (Polttopuumme lämmittävät yhtä hyvin)
Ooooh oooh – Som tango me Arja Saijonmaa (Kuin tango Arja Saijonmaan kanssa)
Yksi kaksi kolme sauna
Kertosäe x 2
Vi ska bada bastu bastu ångon åpp och släpp all stress idag (Aiomme saunoa, saunoa, höyry päälle ja päästä stressistä irti)
Bastubröder e je vi som glöder 100 grader nåjaa (Saunaveljekset, me hehkumme, 100 astetta, no niin)
Bara bada bastu bastu heittää på så sveittin bara yr (Saunoa, saunoa, heittää päälle niin että hiki lentää)
Ohhhhh bada bastu jåå
SAUNA!
SAUNA!
Ja jyst ja! ( Ai niin!)
Häll på vattn och meir ångo nu (Vettä päälle ja enemmän höyryä)
Tick tick tack hur läng orkar du (Tik tik tak, kuinka kauan jaksat?)
90 grader vi e nästan där (90 astetta, olemme melkein siellä)
Perkele, e va på värman jär (Perkele, täällä on lämpö päällä)
Ooooh oooh – sveittin lackar, ja ja (Hiki pukkaa pintaan, joo, joo)
Ooooh oooh – Yksi kaksi kolme sauna
Kertosäe x 2",news
"Mansikoista, eksoottisista hedelmistä ja rusinoista on löytynyt elintarvikevalvonnassa runsaasti erilaisten torjunta-aineiden jäämiä.Kuva:Juha Salminen / HS, Heikki Westergård, Istock
Pelloilla käytettyjä torjunta-aineita jää elintarvikkeisiin, kotimaisiinkin. Kaukomaiden hedelmistä löytyy toistuvasti myrkkyjäämiä.
Maataloudessakäytettyjen torjunta-aineiden vaikutukset eivät pysähdy peltoon. Kemikaaleja kulkeutuu vesistöihin ja pohjaveteen. Hyötyhyönteiset ja lierot savat osansa, samoin ihminen.
Torjunta-aineita jää myös elintarvikkeisiin, eniten kaukomailta tuotuihin. Kemikaalien jäämiä löytyy yleisesti esimerkiksi rypäleistä, eksoottisista hedelmistä ja mansikoista.
Pahimmillaan yhdessä erässä viinirypäleitä on löytynyt Tullin tarkastuksessa 11 eri torjunta-ainetta, rusinoista jopa 27 kemikaalia. Mansikoista on löytynyt 13 eri torjunta-ainetta.
Kemikaalijäämiä on varsinkin tuontituotteissa niin usein, että Tullin tuoteturvallisuuspäällikköJonna Savanderkertoo suosivansa omissa ostoksissaan kotimaista luomua.
”Vaikka yksittäisen torjunta-aineen raja-arvo ei ole tuotteessa ylittynyt, kemikaalien määrä voi olla suuri, koska yhdessä tuotteessa voi olla monen aineen jäämiä”, Savander sanoo.
Kotimaisissaelintarvikkeissa torjunta-aineiden jäämiä on vähän ja enimmäismäärien ylityksiä harvoin. Merkkejä aineiden käytöstä löytyy silti säännöllisesti.
Yksi tuote nousee toistuvasti esiin. Se on mansikka.
Mansikka on herkkä kasvi. Tavanomaisessa viljelyssä sen kasvatukseen käytetään monia kasvinsuojeluaineita.Kuva:Paula Kaskimaa / IS
Tuontimansikoissahavaitaan runsaasti erilaisten torjunta-aineiden jäämiä, mutta raja-arvojen ylityksiä ei ole juurikaan ollut. Jäämiä löytyy myös kotimaisista mansikoista.
Suomalaisten kesäherkku on silti turvallinen syötävä. Kasvinsuojeluaineiden jäämien enimmäismäärät on asetettu niin pieniksi, ettei niistä ole haittaa ihmisen terveydelle, sanoo erityisasiantuntijaArja HeinonenRuokavirastosta.
”Kasvisten ja marjojen hyödyt ovat paljon suuremmat kuin mahdolliset torjunta-ainejäämien terveyshaitat”, Heinonen toteaa.
Luonnonmukaisesti tuotetuissa tuotteissa jäämiä ei pitäisi löytyä lainkaan. Luomussa ei käytetä kemiallisia torjunta-aineita eikä kasvunsääteitä.
Suomenpelloille, puutarhoihin ja metsiin levitetään vuosittain keskimäärin 1 300 tonnia kasvinsuojeluaineita. Niillä hävitetään rikkakasveja, torjutaan kasvitauteja ja tapetaan tuholaisia.
Tehottomia kasvinsuojeluaineita ei ole olemassakaan, sillä ne on tarkoituksella kehitetty tuhoamaan rikkakasveja tai tappamaan ainakin jotain eliöryhmää.
Torjunta-aineet eivät kuitenkaan ole valikoivia. Esimerkiksi neonikotinoidien, nikotiinista johdettujen hermomyrkkyjen, on todettu vaikuttavan haitallisesti mehiläisiin ja muihin pölyttäjiin. Siksi EU:n komissio on rajoittanut pahimpien tehoaineiden käyttöä.
Torjunta-aineiden käyttö väheni 1990-luvun puolivälissä. Luomutuotanto yleistyi, kun Suomi liittyi EU:hun vuonna 1995. Samaan aikaan kemikaalien käyttöä alettiin muutenkin vähentää aktiivisesti.
Myrkyllisimmät aineet on saatu pois markkinoilta, mutta nykyisetkin voivat olla haitallisia etenkin vastoin käyttöohjeita käytettyinä. Yhteisvaikutuksia ei tiedä kukaan.
Torjunta-aineiden jäämiä löytyy säännöllisesti erityisesti kaukomaiden tuotteista. Vuonna 2023 Ruokavirasto ja Tulli tutkivat yhteensä 1 818 näytettä. Viisi prosenttia hylättiin, koska kasvinsuojeluaineen enimmäismäärä ylittyi.
Kaikki määräysten vastaiset tuotteet olivat joko EU:n alueelta tai sen ulkopuolelta tuotuja. Liian suuria torjunta-aineiden jäämiä todettiin tuoreissa hedelmissä ja kasviksissa sekä riisissä, teessä ja mausteissa.
Kotimaisista tuotteista otettiin 139 näytettä. Torjunta-aineiden enimmäismäärä ei ylittynyt yhdessäkään, mutta jäämiä havaittiin 17 näytteessä.
Tullinmukaanvalvonnoissavuosina 2021–2023 useiden torjunta-aineiden jäämiä löytyi erityisesti rusinoista, kuivatusta chilistä ja yrteistä, teestä sekä ruohosipulista.
Pahimmillaan rusinoissa oli jäämiä 27 eri torjunta-aineesta, kuivatussa chilissä 22:sta ja kuivatussa tillissä 20 aineesta.
Tuoteryhmistä eniten hylkäyksiä ovat saaneet riisi, tee, passionhedelmä, ruohosipuli, pavut ja linssit sekä appelsiinit. Hylätyt tuotteet eivät ole päässeet Suomen markkinoille.
”Viranomaisvalvonnan tarkoituksena on varmistaa, että Suomessa voi käyttää huoletta tuontielintarvikkeita. Jäämistä eri tuotteissa on hyvä tietää, mutta huolissaan ei tarvitse olla”, Tullin Savander sanoo.
Savanderin mukaan eniten ongelmia aiheuttavat intialainen ja pakistanilainen riisi sekä kiinalainen tee. Molemmat ovat EU:n tehovalvonnassa:
”Niissä on jatkuvasti torjunta-aineiden ylityksiä, ja tuote-eriä hylätään paljon.”
Viinirypäleistäja mansikoista löytyy lukumäärällisesti paljon jäämiä. Sitrushedelmissä on lähes aina sadonkorjuun jälkeen lisättyjä homeenestoaineita tai lisäksi melko usein hyönteismyrkkyjä, kertoo jaostopäällikköSuvi OjanperäTullilaboratoriosta.
Sitrushedelmien kemikaalit jäävät yleensä kuoreen. Hedelmien peseminen poistaa karkeasti arvioiden alle puolet kuoren jäämistä.
”Jos ruoanvalmistuksessa tarvitaan sitruunan kuorta, ostan yleensä luomua”, kertoo päivittäin torjunta-ainejäämien parissa työskentelevä Ojaperä.
”Muuten pyrin suosimaan kotimaisia tuotteita sekä satokauden tuotteita.”
Sesongin hedelmät ja vihannekset ovat Ojanperän näkemyksen mukaan usein laadullisesti parempia kuin satokauden ulkopuoliset. Tulli valvoo sesonkituotteita säännöllisesti, ja jo ensimmäiset näytteet kertovat, onko satokausi ollut laadukas. Vain hyväksytyt tuotteet pääsevät myyntiin.
Sitrushedelmissä on lähes aina sadonkorjuun jälkeen lisättyjä homeenestoaineita tai lisäksi melko usein hyönteismyrkkyjä.Kuva:TUOMAS SELÄNNE
Suomessakasvinsuojeluaineita käytetään vähän verrattuna esimerkiksi Keski-Eurooppaan, sanoo asiantuntijaTomi PousiHedelmän ja marjanviljelijäin liitosta.
”Viljely on kehittynyt paljon. Tiloilla on siirrytty yhä enemmän biologiseen kasvinsuojeluun. Kemiallista torjuntaa käytetään vain todetun tarpeen mukaisesti”, Pousi sanoo.
Samaa korostaa Suonenjoenseudun marjanviljelijäin yhdistyksen toiminnanjohtajaRaisa Haavikko:
”Viljelijä ei laita aineita peltoon huvikseen tai varmuuden vuoksi. Aineet ovat kalliita. Päätökset tehdään harkitusti ja tarpeeseen.",news
"Bussissa matkustajia uhkaillut mies tuomittiin kahden vuoden vankeuteen.
Varsinais-Suomenkäräjäoikeus on tuominnut kahden vuoden ehdottomaan vankeuteen miehen, joka uhkaili muita matkustajia Turun seudun joukkoliikenteen Fölin bussissa.
Nyt 56-vuotias mies nousi linja-autoon Raisiossa lokakuussa 2023.
Miehellä oli bussissa mukanaan oikeaa käsikranaattia muistuttava esine ja matkapuhelimia, joita hän asetti bussin uloskäynneille. Tämän jälkeen mies irrotti kuljettajan ja muiden matkustajien nähden käsikranaattia muistuttavasta esineestä sokan. Hän kielsi kuljettajaa pysäyttämästä bussia ja ilmoitti matkustajille tappavansa heidät kaikki. Bussissa oli tapahtumahetkellä noin 30 matkustajaa.
Kuljettaja kuitenkin pysäytti bussin, ja matkustajat pakenivat ulos.
Miestäsyytettiin muun muassa panttivangin ottamisesta ja törkeästä vapaudenriistosta.
Syyttäjän mukaan tuomittu mies yritti riistää bussin matkustajien ja kuljettajan vapauden pakottaakseen suomalaisen yhteiskunnan eri toimijoita kiinnittämään huomiota Gazan tilanteeseen.
Oikeuden mukaan mies ei ehtinyt esittää minkäänlaisia vaatimuksia, koska tilanne päättyi nopeasti. Siksi oikeus katsoi, että hänen motiivinsa jäi arvailun tasolle, ja syyte panttivangin ottamisesta hylättiin.
Hani Abbas Ahmadtuomittiin törkeästä vapaudenriistosta ja perättömästä vaarailmoituksesta.
Oikeuden mukaan vapaudenriisto oli törkeä, vaikkei ”käsikranaatti” ollutkaan oikea. Muiden ihmisten oli perusteltua pitää kranaattia oikeana, ja uhka oli siksi todellinen. Lisäksi oikeus katsoi, että teko oli suunnitelmallinen ja kohdistui suureen määrään ihmisiä.
Käräjäoikeus tuomitsi miehen kahdeksi vuodeksi ehdottomaan vankeusrangaistukseen.
Tuomio ei ole lainvoimainen.
Oikaisu 14.5.2025 kello 9.45: Tuomitun etunimet ja sukunimi olivat jutussa väärässä järjestyksessä muodossa Ahmad Hani Abbas. Miehen nimi on Hani Abbas Ahmad.",news
"Myös minkki liitettiin EU:n vieraslajiluetteloon, mutta Suomi haluaa edelleen jatkaa sen tarhaamista.
Amerikanmajava Isojärven kansallispuistossa kesäkuussa.Kuva:Juhani Niiranen / HS
EU lisäsi amerikanmajavan ja minkin haitallisten vieraslajien luetteloon, joka kieltää niiden maahantuonnin ja kasvatuksen.
Suomi hakee poikkeuslupaa minkin kasvatuksen jatkamiseksi, vaikka se on jo kansallisella haitallisten vieraslajien listalla.
Rajoitukset tulevat voimaan kahden vuoden kuluttua, ja niillä pyritään edistämään luonnon monimuotoisuutta.
Amerikanmajavaei ole enää jatkossa riistalaji vaan haitallinen vieraslaji. Se sisällytettiinEU:n vieraslajiluetteloon, jota täydennettiin kesäkuussa 26 kasvi- ja eläinlajilla.
HS kertoi tällä viikolla, kuinka majavia voi bongata Isojärven kansallispuistossa.
Vieraslajien luetteloon lisättiin myös minkki. Se on levinnyt Suomen luontoon turkistarhoilta ja aiheuttaa haittaa muun muassa vesilinnuille. Suomi aikoo kuitenkin hakea EU:lta poikkeuslupaa minkin kasvatuksen jatkamiseksi.
EU:n vieraslajiasetus ja vieraslajiluettelo on suoraan velvoittavaa oikeutta myös Suomessa. Haitallisten vieraslajien listalla olevien lajien maahantuonti, myynti, kasvatus, käyttö ja ympäristöön vapauttaminen on kiellettyä koko EU:ssa.
Rajoitukset ja kiellot tulevat voimaan kahden vuoden kuluttua ja muiden lajien kuluvan kesän aikana.
Torjumalla haitallisia vieraslajeja Suomi edistää omalta osaltaan maailmanlaajuisia ja EU-tasoisia luonnon monimuotoisuuden tavoitteita, maa- ja metsätalousministeriö kertootiedotteessaan.
Vieraslajia pidetään haitallisena erityisesti, jos se uhkaa luonnon monimuotoisuutta.
Haitallisista vieraslajeista on tullut vitsaus, jonka kitkeminen on äärimmäisen työlästä ja kallista. Maailmanlaajuisesti vieraslajit luokitellaan toiseksi suurimmaksi uhkaksi luonnon monimuotoisuudelle elinympäristöjen häviämisen jälkeen.
EU:nhaitallisten vieraslajien luettelossa on nyt 114 lajia.
Uusina kasvilajeina luetteloon lisättiin parkkiakaasia, paperimulperio, murattivillakko, idänajokas, näkinpaunikko sekä jo Suomen kansallisessa vieraslajiluettelossa olevat japanintatar, sahalinintatar ja tarhatatar.
Eläinlajeista luetteloon lisättiin esimerkiksi kaksi kalaa eli aasianmutakala ja marmorimutakala, kolme nisäkästä eli japaninkauris, minkki ja amerikanmajava sekä kaksi lintua eli riisimaina ja punaposkibulbuli.
Haitallisiavieraslajeja koskevat tiukat kiellot ja rajoitukset. Lajeja ei saa tuoda Suomeen EU:n ulkopuolelta eikä myöskään toisesta EU-maasta.
Listattujen lajien koriste- tai akvaariokasvimyynti ei ole enää sallittua. Niitä ei saa myöskään myydä lemmikkeinä.
Omistajat saavat pitää EU:n vieraslajiluetteloon kuuluvat lemmikkinsä niiden luonnolliseen kuolemaan saakka, mutta eläimen lisääntyminen ja karkaaminen ympäristöön on estettävä.
Minkinkohdalla Suomi käyttää kahden vuoden siirtymäajan hyväkseen eduskunnan tahtotilan mukaisesti ja hakeepoikkeuslupaaminkin kasvatuksen jatkamiseksi, ministeriö kertoo.
Minkki sisältyy jo nyt kansalliseen vieraslajiluetteloon.
Yhdysvalloista kotoisin oleva amerikanmajava on istutettu Suomeen. Se on levinnyt laajalle ja alkanut syrjäyttää euroopanmajavaa, joka kuuluu alkuperäiseen lajistoon.
Euroopanmajava on Suomessa silmälläpidettävä laji, ja se sisältyy EU:n luontodirektiiviin. Tavoite on vahvistaa Suomen euroopanmajavakanta elinvoimaiseksi.
Vieraslajeillatarkoitetaan eläimiä, kasveja ja muita eliöitä, jotka ihminen on tuonut niiden luontaisen levinneisyysalueen ulkopuolelle joko tarkoituksella tai vahingossa.
Olennaista on ihmisen myötävaikutus. Vieraslaji on ihmisen avulla ylittänyt lajille luontaiset leviämisesteet. Tulokaslaji taas on saapunut maahan omin voimin.
Vieraslajia pidetään haitallisena erityisesti, jos se uhkaa luonnon monimuotoisuutta. Torjunnalla estetään myös vieraslajien aiheuttamia taloudellisia, terveydellisiä ja sosiaalisia haittoja.",news
"Luksuslomakylä Saimaa Treehouse toimii Järvisydämen alueella. Talotoimittaja haki firmaa konkurssiin 6 500 euron takia, minkä jälkeen lomakylä maksoi laskun.
Konkurssiuhkainen maksukehotus lähti Saimaa Treehouselle 28.3.2025.Kuva:HS
Saimaa Treehouse -majoituskylä maksoi 6 500 euron summan vasta, kun talotoimittaja Celt haki sitä konkurssiin.
Treehouse sai vuosina 2021–2023 lähes miljoona euroa julkista rahoitusta majoitustoiminnan käynnistämiseen.
Toimitusjohtaja Jani Rautiaisen mukaan maksun viivästys johtui tarkastamattomista tiedoista.
Saimaanrannan luksusmajoituskylä jätti kymmenien tuhansien eurojen rakennuslaskut pitkäksi aikaa maksamatta Rantasalmella. Saimaa Treehouse -niminen yritys toimii samalla alueella kuin hotelli Järvisydän ja Kuru Resort Saimaa. Kaikkien kolmen yrityksen postiosoite on sama.
Saimaa Treehousea on rakennettu osittain julkisin varoin. Vuosina 2021–2023 yhtiö sai Euroopan aluekehitysrahaston hankkeeseen lähes miljoona euroa EU:n ja valtion rahoitusta. Hankkeen vastuuviranomainen oli Etelä-Savon ely-keskus. Aluekehitysrahoitusta maksetaan toteutuneita kuluja vastaan.
Hanketta perusteltiin elämyksellisen majoitustoiminnan käynnistämisellä ja kansainvälisten turistien houkuttelemisella. Investoinnin arvoksi kerrottiin tuolloin lähes neljä miljoonaa euroa. Hankkeen loppuraportin tiivistelmän mukaan ”premium-majoitushuoneistoja” toteutettiin 20.
Konkurssiahaki toukokuun lopussa talotoimittaja Celt, joka on tamperelainen rakennusfirma. Se kuitenkin perui hakemuksensa pian sen jättämisen jälkeen.
Vuonna 2017 perustettu Celt tekee loma-asuntoja puisista moduuleista. Celtin toiminta ei julkisten taloustietojen perusteella ole kannattavaa, ja yrityksellä on meneillään yrityssaneeraus velkojensa järjestelemiseksi.
Saimaa Treehousen konkurssihakemuksen liitteissä mainitaan maksuriita vuosina 2021 ja 2022 tehdyistä urakkasopimuksista. Niissä viitataan myös sovintosopimukseen joulukuulta 2024. Sen mukaan Saimaa Treehousen piti maksaa Celtille noin 74 600 euron suuruinen velka.
Vielätämän vuoden maaliskuussa Celt peri Saimaa Treehouselta konkurssin uhalla noin 42 000 euron suuruista maksua. Saimaa Treehousen edustajat ovat kirjallisesti vahvistaneet Celtille saaneensa tiedon maksukehotuksesta.
Toukokuun 26. päivänä Etelä-Savon käräjäoikeuteen jätetystä konkurssihakemuksesta käy ilmi vielä noin 6 500 euron suuruinen saatava.
Saimaa Treehouse maksoi velkansa Celtille konkurssihakemuksen jälkeen. Siksi Celt myös perui tekemänsä konkurssihakemuksen.
Saimaa Treehousen toimitusjohtajaJani Rautiainenlähetti HS:lle sähköpostitse asiasta lausunnon, jonka mukaan maksusuorituksen viivästys on johtunut ”tarkastamattomista tiedoista”. Hän ei tarkentanut, mitä tämä tarkoittaa. Lausunnon mukaan yhtiöiden välillä ei ole epäselviä asioita.",news
"Oikeuden mukaan tuomitun menettely oli toistuvaa, jatkuvaa ja noudatti samanlaista kaavaa.
Seksuaalirikos­syytteiden käsittely alkoi Turussa tammikuussa.Kuva:Ville-Veikko Kaakinen / HS
Varsinais-Suomen käräjäoikeus tuomitsi 30-vuotiaan pirkanmaalaisen miehen yhdeksän vuoden vankeuteen laajoista seksuaalirikoksista.
Rikokset tapahtuivat vuosina 2022–2023 ja uhreina oli lähes 200 alaikäistä, pääosin 6–15-vuotiaita tyttöjä eri puolilta Suomea.
Mies käytti Omegle-videochatpalvelua ja muita alustoja houkutellakseen lapsia seksuaalisiin tekoihin kameran edessä.
Poliisi tunnisti vain reilut 30 uhria, mutta jutussa oli lähes 190 asianomistajaa.
Varsinais-Suomenkäräjäoikeus on tuominnut 30-vuotiaan pirkanmaalaisen miehen poikkeuksellisen laajassa seksuaalirikosjutussa ehdottomaan vankeuteen.Antti Kalevi Maulasai yhdeksän vuoden tuomion useista rikoksista, kuten törkeistä lapsen seksuaalisista hyväksikäytöistä ja törkeistä seksuaalisista kajoamisista lapseen.
Rikokset tapahtuivat vuosina 2022–2023, ja uhrien joukossa oli lähes 200 lasta eri puolilta Suomea. Suurin osa uhreista oli 6–15-vuotiaita tyttöjä.
Käräjäoikeuden mukaan rikoskokonaisuus oli vakava ja laajuudeltaan poikkeuksellinen.
”Tuomitun menettely on ollut toistuvaa, jatkuvaa ja noudattanut samanlaista kaavaa”, tuomiossa todetaan.
Miehentekovälineenä oli muun muassa sittemmin suljettu Omegle-videochat­palvelu, jossa syytetty pyysi lapsia esiintymään vähissä vaatteissa ja tekemään seksuaalisia tekoja videoyhteyden kautta. Yhdysvaltalais­omisteinen Omegle suljettiin marraskuussa 2023.
Lisäksi mies käytti Snapchat- ja Discord -keskustelualustoja.
Tuomion mukaan miehen toiminta oli järjestelmällistä. Ensin mies pyrki selvittämään uhreistaan yksityisiä tietoja. Sen jälkeen hän suostutteli uhrejaan ystävällissävyisesti esiintymään seksuaalisesti kameran edessä.
Näitä materiaaleja mies tallensi. Oikeuden mukaan tallentaminen ja materiaalin hallussapito lisäsi tekojen vakavuutta.
Vain pieni osa uhreista on pystytty tunnistamaan. Poliisi onnistui tunnistamaan esitutkinnan aikana vain 32 uhria. Tästä huolimatta jutussa oli lähes 190 asianomistajaa.
Poliisipääsi miehen jäljille yksittäisen rikosilmoituksen perusteella vuoden 2024 alussa, ja rikoskokonaisuus laajeni nopeasti. Mies vangittiin huhtikuussa 2024, ja oikeudenkäynti alkoi kuluvan vuoden tammikuussa.
Mies tunnusti osan syytteistä, mutta hän kiisti erityisesti rikosnimikkeiden törkeitä tekomuotoja. Puolustus myös kiisti tahallisuuden. Maula kieltäytyi kuulemisestaan oikeudessa, joten oikeus joutui nojaamaan miehen kertomuksiin esitutkinnan aikana.
Puolustus väitti, ettei syytetty tiennyt useiden uhrien olleen alle 16-vuotiaita.
”Ikä jäi epäselväksi, en voinut tietää hänen olleen alle 16”, tuomittu oli väittänyt kuulustelussa.
Tuomitun mukaan hänen seksuaalinen kiinnostuksensa ei kohdistunut alaikäisiin vaan se kohdistui pienempikokoisiin. Käräjäoikeuden mukaan miehen täytyi havaita lasten alaikäisyys esimerkiksi kielenkäytön ja ulkonäön perusteella.
Oikeudenkäynti käytiin pääosin suljetuin ovin lasten suojelemiseksi.
HS kertoo tuomitun nimen, sillä tapauksen luonne ja olosuhteet eivät vaaranna alaikäisten uhrien yksityisyyden suojaa.
Ehdottoman vankeustuomion lisäksi Maula joutuu maksamaan uhreilleen kymmenien tuhansien eurojen korvaukset.
Tuomio ei ole lainvoimainen.",news
"Ilomantsissa asukkaat osallistuvat Koitajoen valuma-alueen ennallistamiseen jokivahteina.
18 jokivahtia havainnoi luontoa, kerää perinnetietoa ja osallistuu ennallistamistöihin.
Jokivahdit kokevat työnsä merkitykselliseksi ja ovat havainneet muutoksia vesien laadussa ja eläinkannoissa.
JokivahtiNiilo Nissinen, 35, on osallistunut muun muassa talkoisiin, joissa padottiin käsipelillä vanhoja suo-ojia Ilomantsissa Pohjois-Karjalassa.
Toukokuun lopussa Nissinen oli ennallistamassa Pahkasuota, joka on ojitettu ja kuivattu 1970-luvulla.
Talkoolaiset hakkasivat tukipuut ojaan, tukkivat sen sammaleella ja turvetta täynnä olevalla juuttisäkillä sekä nostivat vielä rahkasammalta päälle patoa tiivistämään.
”Talkoopäivät ovat mielekkäitä. Silloin pääsee tekemään konkreettista työtä vesien hyväksi”, Nissinen kertoo.
Jokivahdin pestistä hän kiinnostui, koska liikkuu paljon vesillä ja muutenkin luonnossa. Havaintoja hän on tehnyt majavista, kuukkeleista ja koskikaroista.
IlomantsissaPohjois-Karjalassa palautetaan soita ja vesistöjä kohti luonnontilaa. Menossa on historiallisen laaja Koitajoen ennallistamishanke. Se käsittää koko valuma-alueen, josta joki kerää vetensä.
Uutta ja Suomen oloissa ainutlaatuista jättihankkeessa on se, että paikalliset asukkaat ovat oikeasti mukana parantamassa ympäristöään.
Asukkaat eivät ole kohteita, joita pitää kuulla asukasillassa. Heidän tietonsa ja osaamisensa on kytketty osaksi vaikutusten seurantaa.
Tutkijat ja asiantuntijat eivät ehdi kaikkialle, eivätkä tiedä kaikkea. Niinpä asukkaita on värvätty jokivahdeiksi.
Jokivahditseuraavat joen ja muun luonnon tilaa ja kokoavat havaintojaan täydentämään tieteellistä seurantaa.
Lisäksi he osallistuvat soiden ja jokien ennallistamistöihin sekä keräävät perinnetietoa, lapioivat suota ja haastattelevat kyläläisiä
Kokemukset ovat olleet hyviä.
”Jokivahdeille toiminta on ollut innostavaa. Havaintojen kertyminen pidemmältä aikaväliltä ja niiden tutkiskelu yhdessä muiden kanssa on tuonut merkityksellisyyden tunteen”, kertoo Koitere-järven rannalla asuvaTarja Kettunen, 67, jokivahti itsekin.
Kettunen on haastatellut kaikki 18 jokivahtia ja kokenut työn merkityksen. Sitä mukaa kun havainnot lisääntyvät, myös jokivahtien ymmärrys luonnon ilmiöistä on lisääntynyt.
Mukana on paikallisia asukkaita, perheitä ja kyläyhdistyksiä.
Jokivahdit asuvat luonnon keskellä, ja luonto kulkee paikallisille ikään kuin perintönä sukupolvelta toiselle.
Koitere-järven rannalla asuva Tarja Kettunen tutkii vanhoja mökkipäiväkirjoja. Niistä löytyy tietoja muun muassa kalansaaliista ja niiden muutoksista vuosikymmenten aikana.Kuva:Juhani Niiranen / HS
”Jokivahdit näkevät tärkeänä tehtävänään luonnon kauneuden ja monimuotoisuuden säilyttämisen ja luonnon puolesta vaikuttamisen. Voidaan sanoa, että jokivahtityö on tavallisten ihmisten hommaa”, Kettunen tiivistää.
Myös kyläläiset ovat Kettusen mukaan suhtautuneet jokivahtitoimintaan myönteisesti. He kertovat mielellään omista havainnoistaan ja pohdinnoistaan.
Koitajokion kärsinyt muun muassa vesirakentamisen, laajojen metsänhakkuiden sekä massiivisten suo-ojitusten ja turpeennoston vaikutuksista.
Monien muutosten seurauksena veden laatu on heikentynyt ja tummunut, elohopeapitoisuudet kaloissa ovat kohonneet ja kalakannat muuttuneet.
Osuuskunta LumimuutoksenKoitajoki-hankkeessaojitettuja soita kunnostetaan niin, että suoluonto ja vuosikymmeniä ojituksista kärsineen erämaajoen ja Koitere-järven vedenlaatu paranevat. Samalla luodaan edellytyksiä uhanalaisen Saimaan järvilohen lisääntymiselle.
Paikalliset asukkaat ja heidän kulttuuriperintönsä ovat toimien ytimessä. Ennallistamisessa hyödynnetään perimätietoa siitä, millaisia alueet ovat olleet ennen laajamittaista ihmisvaikutusta.
Koitajoellaon ollut jokivahteja nyt kaksi vuotta. He ovat keränneet lajitietoa kalastuksesta ja eläinlajeista, kylien historiatietoa ja tietoa luonnon ilmiöistä.
”Keräämme kokemustietoa arjesta, jota itse elämme”, Tarja Kettunen sanoo.
Havainnoista on syntynyt kirjallisia dokumentteja, valokuvia, videoita, riistakamerakuvia ja droonikuvia. Myös vanhojen mökkikirjojen, kalentereiden, kylähistorioiden ja omakustannekirjojen kuvauksia luonnosta ja luontokokemuksista on tallennettu.
Samalla on kertynyt suuri määrä kansalaistietoa, jota voidaan käyttää hyväksi päätöksenteossa sekä suojelun ja tutkimusten suuntaamisessa.
”Kylien historiatietoa on jo nyt lyhyessä ajassa kertynyt roppakaupalla.”
Tiltu Taimela (vas.) ja Tarja Kettunen ovat sitä mieltä, että jokivahtitoiminta on yhdistänyt kyläläisiä tekemään havaintoja ja innostumaan luonnosta eri tavalla kuin aikaisemmin.Kuva:Juhani Niiranen / HS
Selkeimpiämuutoksia jokivahdit ovat dokumentoineet vesien laadussa, vesistöjen kalalajistossa, linnustossa ja eläinkannoissa.
Vesissä humuspitoisuus on noussut ja vedet ovat tummuneet. Esimerkiksi muikkukannat ovat romahtaneet. Koitereen kaloissa elohopeapitoisuudet ovat nousseet korkeiksi.
”Paljon tulee myös mietittyä, miten tähän tilanteeseen on päädytty”, miettii Ilomantsin Sonkajassa asuvaTiltu Taimela, 27.
Taimelan mukaan Koitereen säännöstely ja vedenpinnan raju nousu tulee usein esille kyläläisten kanssa keskustellessa. Sen sijaan turvetuotannon merkityksestä puhutaan kautta rantain.
”Se on arka asia, sillä moni perhe täällä on saanut elantonsa turvetuotannosta. Realiteetit on hyväksyttävä”, Taimela sanoo.
Outokummusta kotoisin oleva Taimela lähti jokivahdiksi, koska hän on itse muualta muuttaneena kiinnostunut Ilomantsin historiasta.
”Jokivahtihomma on minulle myös oman identiteetin rakentamista”, hän kertoo.
Taimelan jokivahtialuetta on Kesonsuo, josta pääosa on rauhoitettua luonnonsuojelualuetta. Hän on muun muassa merkinnyt majavanpesiä kartalle sekä seurannut kasvien ja lakan kukintaa.
Tarja Kettunen toivoo, että toiminnalla olisi ennen pitkää luontoa elvyttävä vaikutus:
”Jokivahdit ovat omalta osaltaan olleet luomassa ennallistamismallia, jota voidaan hyödyntää muuallakin maailmassa.”
Koitajoki on noin 200 kilometriä pitkä erämainen joki Suomen ja Venäjän rajan tuntumassa. Suomessa Koitajoki kulkee pääosin Ilomantsissa. Leveimmillään joki on Ala-Koidan kylän kohdalla.Kuva:Juhani Niiranen / HS",news
"HS seurasi Turun saaristossa juhlintaa aamuisesta juhannusjoogasta aina yön irrotteluihin saakka.
Turun saaristossa sijaitseva Brännskärin saari on suosittu juhannuksenviettokohde yhteisöllisyytensä ja perinteidensä vuoksi.
Juhannusperinteisiin kuuluvat muun muassa juhannussauna, seppeleiden teko, juhannussalon koristelu sekä pystytys, piirileikit sekä juhannustanssit.
Suosiolla on kääntöpuolensa, sillä juhannusaikaan satama ja saunat ruuhkautuvat.
Saari on suosittu juhannuksenviettopaikka erityisesti nuorten keskuudessa.
Turunsaaristosta löytyy lukuisia kauniita saaria. Juhannuksen­vietto­kohteena yksi on kuitenkin ylitse muiden: Nauvon eteläosassa sijaitseva 50 hehtaarin kokoinen Brännskärin saari.
”Emme ole vuosiin mainostaneet juhannusjuhliamme, tänne on aina niin paljon tulijoita. Sana kiertää”, sanooSimon Strömsundja naurahtaa.
Satamasta joudutaan käännyttämään veneilijöitä lähes joka vuosi tilanpuutteen vuoksi, vaikka veneet ovat aivan kiinni toisissaan.
Saarella majoitutaan joko vuokramökeissä, glamping teltoissa, omissa teltoissa telttailualueella tai veneissä.Kuva:Vesa-Matti Väärä
”Tämä on meille tosi kaoottinen viikonloppu”, Strömsund myöntää.
Strömsund asuu perheineen saarella ja pyörittää yhdessäLinus Söderlundinkanssa siellä majoituspalvelua.
Hän kertoo paikkoja olevan noin 40 alukselle, mutta ennätys­juhannuksena satamaan oli kiinnitettynä jopa 86 venettä.
”Silloin olisi voinut juosta koko sataman ympäri veneitä pitkin.”
Strömsundin mukaan majoituksia varataan jo nyt ensi juhannukseksi. Hän uskoo, että juuri Brännskärille tullaan vuosi toisensa jälkeen perinteisen juhannuksen sekä yhteisöllisyyden perässä.
Simon Strömsund toivottaa hyvää juhannusta kanssajuhlijoille.Kuva:Vesa-Matti Väärä
Juhannusaaton ohjelmaan kuului myös Ida Strömsundin ohjaama joogatunti.Kuva:Vesa-Matti Väärä
”Täälläon kyllä fiilistä, mikä vie mukanaan”, toteaa ensimmäistä kertaa saarella juhannusta viettäväKonsta Juvani.
Tunnelmaa ei latista edes mereen hukkunut puhelin, joka lipsahti Juvanin otteesta tämän siirtyessä purjelaivalta toiselle.
Digipaastoei ole hänen mielestään huono asia.
”Hyvä päästä kohtaamaan ihmisiä ilman häiriötekijöitä”, Juvani toteaa.
Hän lähti kavereineen matkaan maanantaina ja purjehti neljä päivää Helsingistä Brännskärille. Kuusikko odottaa innolla perinteistä juhannussaunaa sekä juhannustansseja.
Kuten moni muukin, Konsta Juvani (vas.) ystävineen saapui saarelle juhannusta edeltävänä iltana varmistaakseen veneelleen paikan satamasta.Kuva:Vesa-Matti Väärä
Mandi Kinnunenja hänen ystävänsä saapuivat saarelle perjantaiaamuna yhteysaluksella. He aikovat yöpyä puolijoukkueteltassa.
”Kiva kun ei ole kipinävuoroja”, Kinnunen vitsailee.
”Tässä saa ihan huhkia”, puuskahtaaNiko Sallinenkantaessaan tavaroitaan telttailualueelle.
Mandi Kinnunen ja Niko Sallinen ovat matkalla telttailualueelle.Kuva:Vesa-Matti Väärä
Saarenentiset asukkaat olivat kalastajia, joiden käyttämässä savustusuunissa valmistuu tänäkin juhannuksena lohta.
Aamulla tuoksuu tuore pulla ja päivällä savulohi.
”Nenä on paras myyntikikka”, sanoo Strömsund, joka vetää kalakärryä perässään kojulle.
Simon Strömsund tuo savukalat myyntiin.Kuva:Vesa-Matti Väärä
Matkan varrella ihmiset kyselevät, voisiko lohta ostaa. Kalakioskille kertyy heti jonoa.
Jonoa kertyy myös naisten vuorolla juhannussaunan oviaukolle.
Venny VuorinenjaAmanda Mankinenvilvoittelevat löylyjen jälkeen merivedessä.
Vuorinen kertoo viettävänsä jokaisen juhannuksensa Brännskärissä. Mankiselle kerta on vasta toinen, mutta hänkin aavistaa, että tästä olisi muodostumassa perinne.
Molemmat saapuvat saarelle ihmisten vuoksi.
”Se on se yhteisöllisyys. Täällä näkee samoja naamoja joka vuosi, sellaisia juhannusystäviä”, Vuorinen selittää.
Venny Vuorinen ja Amanda Mankinen vilvoittelemassa löylyjen jälkeen. Vuorinen toteaa, että kylmästä vedestä tulee hyvä olo, sillä se saa dopamiinin virtaamaan kehossa.Kuva:Vesa-Matti Väärä
Brännskärissäjuhannusta viettävät niin lapsiperheet kuin eläkeläisetkin, mutta se on erityisesti nuorten suosima kohde.
TeemujaSusanna Artukkatulivat Brännskärille hieman menevämmän juhannuksen toivossa. He viettivät viime vuonna keskikesän juhlaa Aspössä, missä oli liian rauhallista heidän makuunsa.
”Me keski-ikäiset olemme viihtyneet tässä nuorison naapurissa”, Susanna naurahtaa viitaten viereisiin purjeveneisiin täynnä nuoria.
Teemu muistelee omien nuoruusaikojensa juhannusjuhlia ja toteaa nykynuorten käyttäytyvän huomattavasti fiksummin.
Löylyssä saattoi tulla välillä ahdasta.Kuva:Vesa-Matti Väärä
Teemu Artukka vältti saunan pahimman ruuhkan menemällä heti vuoron alettua löylyihin.Kuva:Vesa-Matti Väärä
Kukkaseppeleet kuuluivat monen juhannusaattoon.Kuva:Vesa-Matti Väärä
Iltapäivänaurinko valaisee kalliota, jolle on kerääntynyt ihmisiä valmistamaan seppeleitä heinistä, kukkasista ja koivunoksista. Tunnelma on odottava, sillä kohta pystytetään juhannussalko.
Simon Strömsund pitää tervetulopuheen, jonka jälkeen ihmiset hurraavat ja kohottavat maljoja. Talkoovoimin koristeltu salko nostetaan pystyyn.
Kuten monet muutkin, myösMari Vienanlinna,Lotta VienanlinnasekäAino Harvepitävät Brännskärin juhannuksen perinteikkyydestä. Juhannussalon ympärillä tanssahdeltava piirileikki nostattaa hymyt heidän kasvoilleen.
Mari Vienanlinna viettää jo neljättä juhannustaan saarella ja ihastelee, ettei piiri ole kasvanut aiempina vuosina niin suureksi kuin nyt.
Maarit Silfren sitoi juhannussalon kukkia.Kuva:Vesa-Matti Väärä
Mari Vienanlinna, Lotta Vienanlinna ja Aino Havre ottivat olivat myös Brännskärin saarella juhannusaattona.Kuva:Vesa-Matti Väärä
Saarelle oli saapunut runsaasti juhannuksen juhlijoita.Kuva:Vesa-Matti Väärä
Bändialoittaa kello seitsemältä rauhallisemmilla keinahtelukappaleilla. Juhlijat ovat kerääntyneet kalliolle kuuntelemaan musiikkia, osa pyörähtää tanssilavallakin.
Yhtyeen pitäessä taukoa nuoret laulavat kuorossaKaija KoonTinakenkätyttöä. Välillä kuuluu huudahduksia ”we want more”, me haluamme lisää.
Menevämmät kappaleet saavat juhlijat jammailemaan ja laulamaan mukana.
”Juhannus on täällä ihan eri kuin Helsingissä. Siellä poltetaan kokkoja, täällä on enemmän ruotsalaisperinteitä”,Mila Tiilikkatoteaa.
Tämä onAlexis Poncininviides juhannus Brännskärissä.
”Nuoriso haluaa luoda perinteitä, joista pitää kiinni”, hän sanoo.
Elias Saru, Mila Tiilikka, Martin Edelman ja Alexis Poncin edustivat juhlijoiden nuoriso-osastoa. Tämä oli Alexis Poncinin viides juhannus Brännskärissä.Kuva:Vesa-Matti Väärä
Kello on pian yksi yöllä. Juhlinta tanssilattialla on horjuvaa, humalaista ja irrottelevaa, mutta asiallista.
Ihmiset keskustelevat, nauravat ja laulavat. Eri veneistä kuuluu eri biisejä.
Pusikon alle kyyristynyt tyttö oksentaa ystävien silittäessä selkää ja pidellessä hiuksia.
Joku kompastuu laiturilla.
Pariskunta riitelee, mutta pikku hiljaa juhannusaatto hiljenee Brännskärin saarella.
Selkeä sää suosi juhannuksen viettäjiä Brännskärissä.Kuva:Vesa-Matti Väärä",news
"Turkulaismies tuomittiin viiden vuoden ehdottomaan vankeuteen törkeästä lapsenraiskauksesta.
Varsinais-Suomen käräjäoikeus tuomitsi 21-vuotiaan miehen viiden vuoden vankeuteen törkeästä lapsenraiskauksesta Turussa.
Mies raiskasi 14-vuotiaan tytön maaliskuussa yksityisasunnossa ja uhkasi tätä veitsellä.
Toinen 27-vuotias mies tuomittiin lapsenraiskauksen yrityksestä lähes kahden vuoden vankeuteen.
Miehet kiistivät syytteet, eikä tuomio ole vielä lainvoimainen.
Varsinais-Suomenkäräjäoikeus on tuominnut 21-vuotiaan miehen viiden vuoden ehdottomaan vankeuteen törkeästä lapsenraiskauksesta.
Tuomittu raiskasi 14-vuotiaan tytön kuluvan vuoden maaliskuussa Turussa.
Mies sai samalla tuomion myös huumausainerikoksesta ja kulkuneuvon kuljettamisesta oikeudetta.
Toinen, 27-vuotias mies tuomittiin yhden vuoden ja kymmenen kuukauden ehdottomaan vankeuteen lapsenraiskauksen yrityksestä ja huumausaineen käyttörikoksesta.
Rikoksettapahtuivat yksityisasunnossa maaliskuun alussa Turussa.
Kaksi 14-vuotiasta tyttöä oli viettämässä iltaa toisen tytön kotona, kun he päättivät lähteä ulos ilman lupaa.
He matkasivat linja-autolla Turun keskustaan iltayhdeksän jälkeen. Perillä he selasivat Snapchatia, jossa toinen tytöistä oli viestiyhteydessä 21-vuotiaan miehen kanssa.
Kaksikko oli viestitellyt muutaman kuukauden ajan. Pian mies ja hänen 27-vuotias kaverinsa hakivat tytöt autonsa kyytiin.
Kun tytöt olivat autossa, mies ilmoitti ajavansa nopeasti kotiinsa hakemaan unohtuneen tavaran. Tytöt menivät asunnolle ja mies tarjosi heille kannabissavuketta.
Muutaman tunnin kuluttua tytöt pyysivät kyytiä kotiin. Miehistä nuorempi lähti ajamaan heitä kotiin, kun vanhempi mies jäi asunnolle.
Kuski ajoi lyhyen matkaa, kunnes ilmoittikin, ettei jaksaisi viedä tyttöjä kotiin. Tytöt joutuivat palaamaan asunnolle.
Asunnolla 21-vuotias mies otti toisen tytön puhelimen ja bussikortin haltuunsa. Toinen tytöistä ei halunnut jättää ystäväänsä yksin asunnolle, joten hän päätti jäädä. Hän meni istumaan sängylle.
Toinen tytöistä meni istumaan sohvalle, jolloin 21-vuotias alkoi kosketella häntä. Tyttö onnistui ensin torjumaan miehen, mutta tämä otti esiin kääntöveitsen ja uhkasi sillä. Mies raiskasi tytön, ensin ilman kondomia ja sen jälkeen kondomin kanssa.
Samaan aikaan 27-vuotias mies lähenteli sängyllä istuvaa tyttöä. Uhrin vastustus esti yhdynnän ja raiskausyritys päättyi siihen, että mies masturboi hänen päälleen.
Miehetkiistivät syyllistyneensä seksuaalirikoksiin. 21-vuotias kertoi aluksi vain ”pusutelleensa” uhrinsa kanssa.
Myöhemmin, kun rikoslaboratorion tutkimuksissa uhrin emättimestä löytynyt siemenneste osoittautui hänen kromosomityyppiänsä vastaavaksi, mies väitti yhdynnän tapahtuneen yhteisymmärryksessä.
Mies sanoi myös luulleensa tytön olevan lähes 17-vuotias. Miehen ja uhrin aiempi viestinvaihto osoitti väitteen kuitenkin paikkansa pitämättömäksi.
Poliisikuulustelussa 21-vuotias mies uhkasi leikata uhrin korvan ”ihan vaan opetukseksi siitä, että tyttö ei lausu perättömiä asioita muista ihmisistä.”
Syyttäjä vaati miehelle tuomiota myös oikeudenkäytössä kuultavan uhkaamisesta.
Käräjäoikeus kuitenkin hylkäsi syytteen, sillä mies lausui uhkauksensa kiihtyneessä mielentilassa, eikä mies pyrkinyt estämään uhrinsa kuulemisen oikeudessa.
Käräjäoikeus velvoitti miehet maksamaan uhreilleen tuhansia euroja kärsimyskorvauksia. HS ei julkaise miesten nimiä alaikäisten uhrien yksityisyyden suojelemiseksi.
Tuomio ei ole lainvoimainen.",news
"Mielenosoitukset Venäjän konsulaatin edessä Maarianhaminassa ovat jatkuneet joka päivä yli kolme vuotta. Naapuri kertoo, että ahvenanmaalaiset aikovat jatkaa, kunnes sota loppuu.
Morgens Lindén (vas.) ja joukko ahvenanmaalaisia jatkavat mielenosoituksia sinnikkäästi.Kuva:Matti Pietola / HS
Ahvenanmaalla Maarianhaminassa on järjestetty mielenosoituksia Venäjän konsulaatin edessä päivittäin yli kolme vuotta.
Mielenosoittajat vaativat Venäjää lopettamaan hyökkäyssodan Ukrainassa ja aikovat jatkaa protesteja sodan loppumiseen asti.
Venäjän konsulaatti Maarianhaminassa valvoo Ahvenanmaan demilitarisointia vuoden 1940 sopimuksen perusteella.
Huudotkaikuvat rytmikkäästi Maarianhaminassa Venäjän konsulaattia vastapäätä olevalla puistokujalla.
Ukraina, Ukraina, Ukraina. . . ”Lopettakaa sota”, ”Putin Haagiin”, ”Rauha Ukrainaan.”
Paikka on nimetty Ukrainan aukioksi. Tangossa liehuu Ukrainan sinikeltainen lippu. Puun ympärillä on lippukoriste, auringonkukkia ja rauhansymboli.
Täällä järjestetään Venäjän hyökkäyssotaa vastustavaa mielenosoitusta. Se on jatkunut joka päivä sodan alusta saakka, yli kolme vuotta.
Maanantai-iltana puistoon on kerääntynyt kolmisenkymmentä ihmistä. AhvenanmaalaisenMorgens Lindéninjohtamiin iskulauseisiin sekoittuvat Slava Ukraini -huudot.
Joukko puolalaisia ja tšekkiläisiä matkailijoita on tullut mukaan mielenosoitukseen. Miehet olivat aamulla nähneet tapahtumasta kertovan kyltin puistossa ja ehtineet päivän aikana tehdä oman lippubanderollinsa, jolla he vahvistivat viestiään.
Konsulaatin olemassaolo perustuu Suomen ja Neuvostoliiton sopimukseen.Kuva:Matti Pietola / HS
Venäjähyökkäsi Ukrainaan 24. helmikuuta 2022. Siitä alkoi ahvenanmaalaisten protesti.
”Jatkamme, kunnes sota loppuu”, kertoo konsulaatin naapurissa asuvaAnne-Maj Mörn, 81.
”Välillä tilanne tekee epätoivoiseksi, mutta on ihailtavaa, kuinka ukrainalaiset itse jaksavat”, Mörn sanoo.
Mörn on itse sota-ajan lapsi ja ymmärtää, kuinka traumaattinen pitkäaikainen sota voi olla.
Osallistujia oli tällä kertaa myös Puolasta ja Tšekistä.Kuva:Matti Pietola / HS
Ukrainanaukiota vastapäätä Venäjän lippu liehuu korkealla tangossa.
Korkean aidan takana oleva keltainen puutalo on hiljainen. Diplomaattikilvin varustettu auto ehti lähteä talon edestä hieman ennen mielenosoitusta. Konsuli ei näyttäydy.
Varsinkin ulkomaalaiset vieraat ihmettelevät, miten konsulaatti ylipäätään on yhä toiminnassa.
Taustalla ovat historialliset syyt. Venäjän konsulaatti Maarianhaminassa valvoo Ahvenanmaan demilitarisoinnin toteutumista.
Suomi ja Neuvostoliitto tekivät talvisodan jälkeen vuonna 1940 sopimuksen, jonka mukaan Venäjällä on oikeus pitää Ahvenanmaan saarilla omaa konsulinvirastoa.
Viraston toimivaltaan kuuluu tavanomaisten konsulintehtävien lisäksi valvoa, että Ahvenanmaan saarten demilitarisointia ja linnoittamattomuutta koskevia sitoumuksia noudatetaan.
Sopimus jäi voimaan vuonna 1992, kun Suomi ja Venäjä sopivat Neuvostoliiton hajoamisen jälkeen voimaan jääneistä sopimuksista.",news
"Pariskunta etsi kotia puoli vuotta, mutta löysi vain puolet pienemmän asunnon, kun kokonainen asuinalue tyhjennettiin Rovaniemellä.
Ismo Kreivi vuokrasi puolisonsa kanssa kellarivaraston, johon osan tavaroista on voinut kantaa jo etukäteen.Kuva:Otto Ponto
Ismo Kreivi ja Minna Luolamo joutuvat muuttamaan Rovaniemellä, kun Puolustusvoimat tarvitsee heidän vuokra-asuntonsa tontin.
Pariskunta etsi puoli vuotta uutta kotia ja löysi lopulta puolet pienemmän asunnon.
Rovaniemellä on vaikea löytää vuokra-asuntoa lyhytvuokrauksen yleisyyden takia.
Kreivi on asunut koko ikänsä vuokralla ja harkitsee nyt oman asunnon ostamista.
Mustarastaatlaulavat kilpaa Rovaniemen lentokentälle laskeutuvien Hornet-hävittäjien jylinän kanssa toukokuun puolivälissä. Lentokentän kupeessa asunutIsmo Kreivion allekirjoittanut vuokrasopimuksen ja saanut avaimet uuteen asuntoon hetkeä aiemmin. Uusi asunto löytyi viime hetkellä.
Kreivi joutui asuntojahtiin puolisonsaMinna Luolamonkanssa puoli vuotta sitten, kun vuokranantaja ilmoitti kaikkien alueen 28 asunnon vuokrasopimusten päättymisestä toukokuun loppuun mennessä. Syynä oli se, että Puolustusvoimat tarvitsee tontit omaan käyttöönsä.
Ismo Kreivi nostaa laatikot kellarin oviaukkoon ja Minna Luolamo nostaa ne kellarin lattialle.Kuva:Otto Ponto
Puolen vuoden asuntojahdin tuloksena Kreivi ja Luolamo muuttavat 113 neliömetrin asunnosta 53 neliön kaksioon.
“Löytyi seinät ja katto, muttei vielä kotia”, Minna Luolamo sanoo.
Toukokuisena iltapäivänä pariskunta edistää muuttoa viemällä katumaasturillisen pahvilaatikoita vuokrattuun kellarivarastoon.
Yhdeksänvuotias undulaatti Severus joutuu eroon muusta perheestä. Pariskunnan kolme kissaa ja pikkulintu eivät nimittäin mahdu kaksioon. Vanha undulaatti muuttaa Minna Luolamon äidin luo.
Rovaniementeknisten palveluiden toimialajohtajaPertti Onkalonmukaan vuokra-asunnon saaminen vapailta markkinoilta on kaupungissa vaikeaa lyhytvuokrauksen yleisyyden takia.
“Asunnon voi saada huhti–lokakuulle. Jos vapailla markkinoilla on vuokra-asunto tarjolla, hakijoita voi olla 50–70. Myös omakotitaloja on kaupungissa myynnissä äärimmäisen vähän verrattuna asuntokantaan”, Onkalo sanoo.
Pitkäaikaiset vuokralaiset etsivät samankaltaisia asuntoja, joita lyhytvuokrataan matkailijoille.
Ismo Kreivi katselee rovaniemeläisen kotinsa pihalla kasvavaa kuusikkoa, joka varjostaa talon seinää. Veneen ja muiden harrastevälineiden sovitteleminen pienen kaksion pihalle on haastavaa, Kreivi arvioi.Kuva:Otto Ponto
“Se on todellisuus, jossa eletään”, Onkalo sanoo.
Toukokuun puolivälissä osa lentokentän alueen asukkaista etsi Kreivin mukaan yhä uutta kotia. Toiset taas olivat muuttaneet aiemmin.
Hänen mielestään lakisääteinen puolen vuoden irtisanomisaika tuntui kaupungin asuntotilanne huomioiden lyhyeltä.
“Vuokrantajan mukaan muutosta ei haluttu kertoa aiemmin, jotta olisi vältetty paniikki. Kyllä se menee toisin päin. Mitä myöhemmin tietää, sen isompi hätä”, sanoo Kreivi.
Hänen mielestään esimerkiksi vuoden varoitusaika olisi tuntunut kohtuullisemmalta.
Vuokranantaja myi alueen kiinteistöt Metsähallitukselle kuusi vuotta sitten, mutta kertoi asukkaille lähdöstä vasta viime syksynä. Metsähallitus osti kiinteistöt Puolustusvoimien käyttöön.
Metsähallituksen maankäyttöasiantuntijaPasi Silomäkivastaa tekstiviestitse, että Puolustuskiinteistöt purkaa talot.
Pariskunta ehti asua lentokentän vieressä yhdeksän vuotta. Pariskunta viihtyi alueella hyvin, vaikka talot olivat päässeet vaihtelevaan kuntoon. Välillä vettä tuli katon läpi tai sulamisvesinä kellariin.
“Mikään ei pysy kunnossa, jos ei remontoida”, Kreivi sanoo.
Liki vuosikymmenessä tilavaan asuntoon on kertynyt tavaraa. He vuokrasivat kellarivaraston huhtikuussa, kun asuntoa ei tuntunut löytyvän. Osan tavaroista he ovat vieneet etukäteen varastoon.
Kreivi on muuttanut melko harvoin. Tällä kertaa on ollut aika käydä läpi muutosta toiseen kulkeneita papereita. Paperinkeräykseen päätyi 17 mapillista vanhoja papereita.
Ismo Kreivin katumaasturin takakontti tyhjenee laatikoista rovaniemeläisen kerrostalon kellariin Rovaniemellä.Kuva:Otto Ponto
Pihaistutukset taas siirretään väliaikaisesti tuttujen pihoille.
“Onneksi lumet ehtivät sulaa ennen muuttoa”, Minna Luolamo sanoo.
Moniasuinalueen asukas pitää aluetta ainutlaatuisena ainakin Rovaniemellä. Kreivin ja Luolaman seinänaapuriJanne Pekkalanmukaan alue on ollut hyvä myös pienten lasten vanhemmille.
“Lapset ovat saaneet keskenään olla ja käydä omaehtoisesti naapureilla kylässä”, kertoo Pekkala.
Pekkalan perhe oli jo harkitsemassa muuttoa Muurolaan yli 20 kilometrin päähän kaupungin keskustasta, mutta löysi lopulta kodin lähempää.
KahdeksanvuotiaalleVäinö Pekkalallemuutto on elämän ensimmäinen.
“En haluaisi muuttaa”, hän sanoo ja kehuu leikkipaikkaa, minne on kotiovelta matkaa hieman yli kymmenen metriä. Naapurissa asuvien isovanhempien luo matkaa on ollut parikymmentä metriä.
Helmipöllö on pesinyt Kreivin ja Luolamon pihan kuusessa kolmesti. Se on miellyttänyt lintuharrastaja Kreiviä. Asuntojen pihat ovat tilavat ja niillä kasvaa isoja kuusia ja mäntyjä. On ollut tilaa rakentaa satoja linnunpönttöjä.
“Tämä on mieluisimpia asuinalueita. Pihalla on saanut puuhata ja on ollut tosi rauhallista. Ei ole huolettanut, vaikka auto unohtuisi yöksi auki”, Kreivi kertoo.
Lentomelu ei ole Kreiviä häirinnyt, vaikka etenkin ilmaan noustessaan hävittäjät pitävät voimakasta ääntä. Matkustajakoneita ei edes huomaa.
“Joskus on tullut katseltua kuulosuojaimet päässä Hornetien harjoituksia”, Kreivi sanoo.
IsmoKreivi on asunut koko ikänsä vuokralla erilaisissa asunnoissa kerrostaloista omakotitaloon. Kokemukset ovat olleet vaihtelevia.
“Ei homma välttämättä toimi niin kuin on sovittu”, Kreivi kertoo.
Peruskuvio on aina ollut selvä: lähtö tulee, kun vuokranantaja niin päättää. Isojen toimijoiden kanssa vuokrasuhde on pääsääntöisesti toiminut ennustettavammin kuin yksityisten vuokranantajien kanssa.
Pariskunta pitää uutta vuokrakaksiota väliaikaisena ratkaisuna, ja ovat neuvotelleet pankin kanssa lainasta oman asunnon ostamiseksi.
“Vaikka ikää on kohta 60 vuotta, pankki tarjosi lainaa kohtuullisilla ehdoilla”
Ismo Kreivi nostaa laatikot kellarin oviaukkoon ja Minna Luolamo nostaa ne kellarin lattialle.Kuva:Otto Ponto",news
"Venäjä on todennäköisesti tehostanut maastorajansa valvontaa Suomen vastaisella rajalla.
Rajavartiolaitoksen mukaan välineellistetyn maahantulon uhka ei ole kadonnut, vaikka tilanne rajalla on nyt vakaa.
Suomi sulki itärajan rajanylityspaikat joulukuussa 2023. Noin puolessa vuodessa rajalle tuli yli 1 300 kolmannen maan kansalaista.
Venäjäon todennäköisesti tehostanut maastorajansa valvontaa ja pyrkii tavanomaiseen tapaan estämään Venäjän ja Suomen välisen maastorajan ylitysyrityksiä.
Tämä käy ilmi sisäministeriön muistiosta, joka julkaistiin, kun Suomi jatkoi itärajan rajanylityspaikkojen toistaiseksi voimassa olevaa sulkua huhtikuussa. Raja on ollut yhtäjaksoisesti kiinni jo lähes puolitoista vuotta.
Arvio Venäjän toimista on Rajavartiolaitoksen tekemä. Kaakkois-Suomen rajavartioston apulaiskomentajaAntti Virtakommentoi asiaa HS:lle itärajan esteaidan mediatilaisuudessa keskiviikkona.
”Tällä hetkellä heidän intressinsä on, että minkäänlaista laittoman maahantulon ilmiötä ei maastorajalle päästetä.”
Syytä tähän voidaan Virran mukaan vain arvailla.
Kaakkois-Suomen rajavartioston apulaiskomentaja Antti Virta kuvattiin ja haastateltiin itärajan esteaidalla järjestetyssä mediatilaisuudessa keskiviikkona.Kuva:Kalle Koponen / HS
Välineellistetynmaahantulon uhka ei Virran mukaan ole kadonnut mihinkään.
Välineellistetty maahantulo tarkoittaa ilmiötä, jossa rajalle ohjataan tarkoituksella ihmisiä, jotka hakevat turvapaikkaa. Sisäministeriön muistion mukaan Suomen rajalle pääsyn edellytyksenä on ollut maksaa salakuljettajille ja Venäjän viranomaisille, joiden osuus ilmiöön on maahantulotarkastuksissa ja haastatteluissa saatujen tietojen perusteella selvä.
Suomeen tuli heinäkuun lopulta 2023 tammikuun loppuun 2024 noin 1 300 kolmannen maan kansalaista itärajan rajanylityspaikkojen ja maastorajan kautta. Heistä yli 300 saapui vain kahden päivän aikana joulukuussa 2023 Vaalimaan ja Niiralan rajanylityspaikkojen ollessa auki.
Tammikuussa 2024 ilmiö levisi joksikin aikaa maastorajalle, kunnes se tyrehtyi.
Sisäministeriön muistion mukaan Rajavartiolaitos on yhä saanut ajoittain havaintoja salakuljettajista, jotka ovat markkinoineet Suomen reittiä sosiaalisessa mediassa niin lähtömaissa kuin Venäjällä oleskeleville. He ovat myös hyödyntäneet Venäjän löyhää viisumipolitiikkaa, järjestäneet lentoja ja kuljetuksia sekä rahastaneet siirtolaisilta huomattavia summia rahaa.
Venäjän rajapylväs näkyy Suomen rakentaman esteaidan takana.Kuva:Kalle Koponen / HS
Tilannerajalla on Virran mukaan nyt vakaa ja sitä seurataan kaikin keinoin. Yksi niistä on rikollisten toiminnan seuraaminen verkossa.
”Ja yksi keskeinen on tietysti se, että keskustelemme Venäjän rajavartiopalvelun kanssa.”
Keinoja on Virran mukaan muitakin, mutta hän ei avaa niitä. Hän toteaa, että tietolähteet ovat hyvin rajoitettuja ja eri tietoja täytyy vertailla ristiin, jotta voidaan varmistua niiden paikkansapitävyydestä.
Vakaasta tilanteesta huolimatta rajalla arvioidaan Virran mukaan tilannetta samoin kuin vuonna 2023, jolloin raja suljettiin.
Suomi katsoo, että sääntöjenvastainen maahantulo on aiheuttanut vakavan uhan kansalliselle turvallisuudelle ja yleiselle järjestykselle. Rajanylityspaikkojen kiinni pitäminen on poliittinen päätös, mutta Rajavartiolaitos tarjoaa päätöksenteon tueksi omia arvioitaan.
Missä vaiheessa raja voisi suositella rajanylityspisteiden avaamista? Virta pohtii, että tulevaisuuden uhkaa on erittäin vaikeaa arvioida.
”Varmasti hamassa tulevaisuudessa, jos Ukrainaan rauha syntyy, niin sen jälkeen tilanne voi heijastua tänne nopeasti.”",news
"Gabonin lipun alla seilaava Jaguar-säiliöalus on mediatietojen mukaan osa Venäjän varjolaivastoa.
Vironmerivoimat yritti pysäyttää Jaguar-öljytankkerin Suomenlahdella. Asiasta kertoo muun muassa puolalaissivustoDefence24.
Tapahtuneesta uutisoi myöhään keskiviikkoiltana myös Viron yleisradioERR. Tarkkaa tapahtuma-aikaa ei vielä keskiviikkona illalla tiedetty.
Gabonin lipun alla seilaava säiliölaiva on puolalaissivuston mukaan osa Venäjän varjolaivastoa. Varjolaivastolla tarkoitetaan laivoja, joiden avulla Venäjä kiertää länsimaiden asettamaa öljyn hintakattoa.
ERR:n mukaanViron puolustusministeriHanno Pevkurkertoi, että Viron merivoimat saattoi aluksen pois Viron vesiltä. Näin tehtiin, koska heräsi epäilyksiä, ettei aluksella ole lippuvaltiota.
Kullakin aluksella tulee olla lippuvaltio, joka vastaa aluksen valvonnasta ja vaatimusten­mukaisuudesta.
”Valmistauduimme siihen, että mikäli alus saapuu Viron alueelle tai lähelle [sähkönsiirtokaapeli] Estlinkiä, saatamme aluksen [pois]”, hän sanoi.
Merivoimat täytti Pevkurin mukaan tehtävänsä. Alus saatettiin Venäjän vesille. Pevkurin mukaan kriittinen infrastruktuuri ei vaarantunut tilanteessa.
Alusoli keskiviikkona iltakymmeneltä Marine Traffic -sivuston mukaan Suursaaren eteläkärjen itäpuolella. Sivuston tietojen mukaan Intian Sikkasta lähteneen aluksen suuntana on Venäjän Primorsk eli Koivisto.
Toinen seurantapalvelu, Marine Vessel Trafic, puolestaan kertoo, että alus on rakennettu vuonna 2005. Eri tietolähteiden mukaan se on seilannut aiemmin ainakin kahdella eri nimellä ja myös Guinea-Bissaun lipun alla.
Oikaisu 14.5.2025 kello 22.59: Toisin kuin jutussa aiemmin kerrottiin, Hanno Pevkur ei puhunut Viron ja Venäjän aluevesistä vaan Viron ja Venäjän vesistä.",news
"Tampere julkisti suunnitelman, joka mullistaa kaupungin itäisen ydinkeskustan vuoteen 2040 mennessä.
Puolentoista miljardin euron hanke sisältää uusia korkeita rakennuksia, asemakeskuksen ja laajan maanalaisen pysäköintilaitoksen.
Tavoitteena on nostaa Tampere eurooppalaisten kakkoskaupunkien joukkoon eikä kilpailla Turun kanssa Suomen kakkoskaupungin asemasta.
Rantatunneli, raitiotie, Nokia-areena. Alle kymmenessä vuodessa Tampereella on tapahtunut paljon.
Seuraavana on vuorossa takavuosina Kansi & Areena -hankkeena tunnetun suurponnistuksen seuraava vaihe, joka mullistaa täysin koko Tampereen itäisen ydinkeskustan.
Vuoteen 2040 asti ulottuvan suunnitelman kokonaisuus käsittää uuden henkilöratalaiturin ja raideparin lisäksi muun muassa kaksi uutta korkeaa hotellia, useita korkeita asuintaloja, uuden asema-aukion, asemakeskuksen, matkaterminaalin ja pohjoiskannen rakentamisen, Pakkahuoneen aukion uudistamisen, laajan maanalaisen parkkihallin sekä Sorin alueen rakentamisen.
Itsenäisyydenkadun alikulku ja asematunneli muodostavat tulevaisuudessa matkaterminaalin.
Urakan alku on jo havaittavissa paljaalla silmällä: Itsenäisyydenkatu 2:ssa sijaitsevan niin sanotun Ukko-Pekan kiinteistön länsisiipi on purettu, aseman ympäristö on eristetty laajalta alueelta ja asematunneli on suljettu.
Koko asemakortteleiden kokonaisuus on hinnaltaan noin puolentoista miljardin euron luokkaa, kun mukaan lasketaan henkilöratapihan rakentamisesta vastaavan Väyläviraston noin 200 miljoonan euron osuus, Tampereen kaupungin muutamien kymmenien miljoonien eurojen osuus suunnitellun puistokannen ja asema-aukion rakentamisessa sekä lisäksi yksityisten rakentajien panostukset.
Samalla rahalla saisi laskennallisesti Helsingissä reilut 4,5 Kruunusillat-raitiotietä.
HotelliTornin ylimmän kerroksen ravintolan näköalaikkunoista pystyy havainnoimaan mullistusten kohteena olevia kortteleita.
Siksi Tampereen kaupungin hankejohtajaTero Tenhunenja asemakortteleiden hankekehityspäällikköMikko Siitonenovat tulleet sinne kertomaan Suomessa poikkeuksellisen mittavan keskustaympäristön uudelleenrakentamisen seuraavista vaiheista.
Mullistukset ovat jatkumoa Kansi & Areenan alueen suunnitelmalle, johon kuuluvat niin ikään jo valmistuneet Nokia-areena ja niin sanottu eteläinen kansi.
Nyt suunnitelma siirtyy seuraavaan vaiheeseen.
”Puhumme nyt asemakortteleiden kokonaisuudesta, mikä sisältää kaiken rautatieaseman ympäristön kehittämisen Nokia-areenalta pohjoiseen Erkkilän sillalle asti”, Tenhunen kertoo.
Tampereen itäisen ydinkeskustan kokonaisuus on osa vielä laajempaa ”viiden tähden keskusta” -kehittämisohjelmaa, joka Tenhusen ja Siitosen mukaan on vasta päässyt vauhtiin.
TÄHYILLÄÄNvielä hetkinen alas hotellin 25. kerroksesta ja kysytään, mitä suunnitelma sisältää.
Tampereella ajatellaan nyt isosti: Suunnitteilla on kaksi Tornin korkuista hotellia tämän molemmin puolin. Asemakortteleiden eteläpuoleisen Sorin alueen suunnittelusta on myös järjestetty arkkitehtuurikilpailu, jonka voittaja valitaan lokakuussa.
Sorilla sijaitsee muun muassa Tampereen vanha pääpoliisiasema, jonka Nekalan kaupunginosaan valmistuvan uuden kiinteistön harjannostajaisia vietettiin juuri.
”Suuri julkinen kiinteistö jää tyhjäksi, ja se tarjoaa lisää mahdollisuuksia Sorin alueen kehittämiseen”, Siitonen sanoo.
Uusiksi aiotaan laittaa myös keikkapaikkana parhaiten tunnetun Tullikamarin kiinteistön vieressä oleva Pakkahuoneen aukio, jonka pohjoiselle laidalle nousee uusi kiinteistö. Myös Tullikamarin kiinteistöä peruskorjataan parhaillaan.
Tenhunen kertoo, että Sorin alueen ja Pakkahuoneen aukion uudistaminen liittyy olennaisesti maanalaisen pysäköinnin kasvattamiseen ja kehittämiseen.
”Asemarakennuksen yhteydessä oleva suuri parkkihallirakennus puretaan ja sen pysäköintikapasiteetti siirretään maan alle osaksi nykyisen Hämpin parkin laajennusta.”
Järvensivun kaupunginosan länsilaidalla sijaitsevan Saarioisten konttorin vierestä rakennetaan ajoväylä Tullin alueen alle ja tässä yhteydessä Hämpin maanalaista parkkia laajennetaan huomattavan paljon idän suuntaan.
”Näin mahdollistetaan se, että keskustan ulkopuolelta pääsee sujuvasti ajamaan ja pysäköimään kaikkialle keskustaan.”
Studio Libeskindin viitesuunnitelma uusista asemakortteleista asemakeskuksen ja pohjoiskannen kaava-alueille havainnekuvassa pohjoisesta katsottuna.Kuva:Studio Libeskind & ARCO Architecture
HSkertoi urakan edellisistäsuunnitelmistajoulukuussa 2023. Silloin huomiota herätti se, ettei Nokia-areenan yhteydessä oltu rakennettu minkäänlaista kävely-yhtyettä suoraan asemalaitureilta areenalle.
Tämä on johtanut jalankulkuliikenteen sumppuuntumiseen jalkakäytävillä ja suojateillä esimerkiksi jääkiekko-otteluiden ja tähtiartistien konserttien yhteydessä.
Nyt nähtäville tulevissa suunnitelmissa nämä kulkuyhteydet on huomioitu.
”Esille tulee kaksi suunnitelmaa, toinen vuodelta 2019 ja toinen arkkitehtiDaniel Liebskindinsuunnitelma, joka on valmistunut tänä vuonna.”
Siitonen arvioi, että tämän vuoden loppuun mennessä kahdesta suunnitelmasta on tehty yhdistelmä, joka sitten lopulta realisoituu.
”Valmistumisajankohtaa on vielä mahdotonta arvioida”
Holvikaarimaisessa vaihtoehdossa näkymä asemakeskusten rakennusten välistä kohti rautatieasemaa. Vasemmalla puolella entisen pysäköintihallin tilalle nouseva kiinteistö ja oikealle pohjoiskannen päälle rakennettu kiinteistö.Kuva:Loci maisema-arkkitehdit
Studio Liebeskindin näkemys vaihtoehdosta holvikaarimaiselle vaihtoehdolle.Kuva:Studio Libeskind & ARCO Architecture
OnkoTampere koskaan valmis? Onko kaupungin jatkuvaa uudistamista mahdollista – tai järkeä – jatkaa vuosikymmenestä toiseen?
Tenhunen vastaa kysymykseen avaamalla läppärinsä näytölle vuonna 2008 luodun powerpoint-dian.
Sivulla komeilee samana vuonna laadittu julkilausuma: ”On uskallettava valita, halutaanko pyrkiä maailmanluokkaan vai ei.”
Vieressä Tampereen tulevaisuuden verrokeiksi mainitaan muun muassa Göteborg ja Barcelona.
”Kyse on siitä, mihin porukkaan haluamme haluamme kuulua. Haluammeko olla vahvojen eurooppalaisten kakkoskaupunkien joukossa vai jatkaa ikuista kinastelua Turun kanssa siitä, kumpi on Suomen kakkoskaupunki.”
Oikaisu 22.5. kello 18.10: Jutussa oli virhe kohdassa, jossa verrattiin Tampereen hankkeen hintaa Kruunusillat-hankkeeseen ja todettiin, että Tampereen rahalla saisi kaksi Kruunusillat-hanketta. Todellisuudessa 1,5 miljardilla eurolla saisi reilut 4,5 Kruunusillat-raitiotietä.",news
"Eläinlääkäri Venla Jyrkisen vastuulla on päivystys, ja tunteja kertyy paljon. ”Tuntuu, että tämä on jäänne jostain vanhoista ajoista.”
Saariselällä asuva Venla Jyrkinen oli rokottanut kuvauspäivänä 150 rekikoiraa ja pääsi hengähtämään kotiinsa ennen päivystysvuoron alkamista.Kuva:Otto Ponto
Pohjois-Lapissa eläinlääkärinä työskentelevä Venla Jyrkinen tekee jopa 128 tuntia töitä 40 tunnin vapaata kohden.
Kunnaneläinlääkäreillä ei ole työaikalain suojaa, mikä johtaa pitkiin työviikkoihin ja uupumisriskiin.
Eläinlääkärit työskentelevät usein osa-aikaisesti jaksaakseen, ja alalla on kohonnut itsemurhariski.
Tällaistaviikkotyöaikaa näkee harvoin julkisissa virkatehtävissä: 128 tuntia töitä ja vain 40 tuntia vapaata.
Pohjois-Lapissa eläinlääkärinä työskentelevänVenla Jyrkisenkesäinen työviikko ei ole kaukana äärirajoilta – tasapainoiseksi sitä ei voi kutsua.
”Ei ole mitenkään rajattu, kuinka paljon kunnaneläinlääkäri saa tehdä töitä. Tuntuu, että tämä on jäänne jostain vanhoista ajoista”, hän sanoo.
Venla JyrkinenKuva:Otto Ponto
Tunteja kertyy runsaasti, sillä Jyrkisen alueella eläinlääkärin vastuulla on tiivis päivystys. Ja vaikka päivystystä ei olisi, venyvät tavalliset työpäivät usein pitkiksi.
Jyrkisellä kuormitus johti lopulta uupumukseen. Työnsä vaiheita ja loppuun palamistaan hän kuvaa kirjassaanEläinlääkärinä revontulten mailla (Otava 2025), joka sai kollegoilta kiitollisen vastaanoton. Monen kokemuksia sanoittanut Jyrkinen valittiin vastikään myös Vuoden eläinlääkäriksi.
”En ole yksin asian kanssa. Tiedän, että monella on samanlaisia tarinoita. Alalla on myös kohonnut itsemurhariski.”
Lapissaeläinlääkäriä kuormittaa erityisesti syksystä kevääseen kestävä poroerotusaika, jolloin nopeita lähtöjä tulee paljon ja työpäivät venyvät usein pikkutunneille.
”Sitten pitää vielä ajaa kotiin 200 kilometriä aamuyöllä. Ja aamulla kahdeksalta alkaa taas työpäivä ja puhelin soi.”
Jyrkinen kiittää työnantajaansa siitä, että työvoimaa on hiljalleen saatu lisää. Aiemmin alueella oli kolme päivystäjää, nyt heitä on neljä. Eläinlääkäriliiton suositukseen ei ihan ylletä: sen mukaan päivystysvuoroja tulisi osua yhdelle viidestä viikonlopusta ja yhdelle viidestä arkiyöstä.
Eläinlääkärin työ ei ole työaikalailla suojattua, eikä tämä koske vain Lapissa työskenteleviä. Tilanne on sama eri puolilla maata: kunnaneläinlääkärillä ei ole virallista työaikaa.
”Vuodet vierivät, mutta kunnaneläinlääkärin työaikalainsuojattomuus on isketty syvälle suomalaiseen graniittiin”, totesimielipidekirjoituksessaanhuhtikuussa Savukosken kunnaneläinlääkäriHanna Nurmi.
Siikalatvallaja sen ympäristökunnissa Oulun eteläpuolella työskentelevä eläinlääkäriNelli Königpäivysti esimerkiksi viime jouluna yhtäjaksoisesti viisi päivää.
”Se oli sellainen 104 tunnin putki. Onneksi joulunaika oli rauhallista, eikä yötöitä osunut jaksolle.”
Königin alueella päivystämiseen saatiin vastikään helpotusta, kun alueella vähennettiin vastaanottoja ja järjestettiin uudelleen vastuualueita. Nykyisin päivystysvuoro osuu kohdalle noin kerran kahdessa kuukaudessa, kun aiemmin vuoro tuli joka neljäs viikonloppu.
Muutoksilla alueen kunnat säästivät rahaa, mutta pontimena oli myös huoli eläinlääkäreiden jaksamisesta päivystysrumbassa. Alalla on työvoimapula, ja päivystysvastuiden keventämisen toivotaan helpottavan rekrytointia.
König huomasi jo opiskeluaikanaan Latviassa, että uupumisesta puhuttiin alalla paljon.
”Kun olin harjoittelussa Saksassa, sielläkin eläinlääkäri sanoi minulle: tiesinkö, että eläinlääkäreillä on korkea itsemurhariski.”
Uupumisriskinvuoksi König, 30, on halunnut tehdä työuransa alusta asti tietoisia valintoja.
”En ole esimerkiksi ollut sataprosenttisessa työsuhteessa ollenkaan. Olen osa-aikaisena 60 prosentin työajalla ja kaksi viikkoa kuukaudessa. Ihan senkin takia, että ehtii palautumaan. Että ei mene yli.”
Kuva:Nelli Königin kotialbumi
Osa-aikaisuus on eläinlääkäreillä yleistä. Königin alueellakin kaikki eläinlääkärit työskentelevät osa-aikaisesti.
Saman valinnan on tehnyt myös Venla Jyrkinen, 37.
”Olen pari viikkoa töissä ja sitten pari viikkoa poissa. Sillä tavalla pystyy edes jotenkin huolehtimaan omasta palautumisesta siinä välissä.”
Tätä Jyrkinen miettii usein: Onko oikein, että pitää tehdä puolikasta työaikaa, jotta pystyy tekemään työtään?
Vaikka työ on osa-aikaista, kertyy tunteja silti helposti saman verran kuin tavallisella työntekijällä kuukaudessa.
Lehmän poikimahalvaus, vasikoiden nupoutuksia, kissan kastraatio, koiran eutanasia, haavojen tikkauksia, silmävaivojen hoitoa. Königin viikon työlistaan on kertynyt toimenpiteitä laidasta laitaan. Harvoin hän lopettaa työpäivänsä neljältä.
”Ehkä se on omakin ongelma, kun en osaa sanoa ei. Asioita on kuitenkin vaikeaa siirtää huomiselle, jos tietää, että ne pitäisi tänään hoitaa.”
Eläintenhoitajatyön tukena parantaisi sekä Königin että Jyrkisen mielestä tilannetta. Eläinlääkärin aikaa menee paljon välinehuoltoon ja siivoamiseen. Osassa kuntia hoitajia löytyykin.
Königin mielestä korvaus suhteessa työhön on hyvä, ja siihen voi vaikuttaa työtahdilla.
”Itse tykkään tehdä rauhallisesti ja antaa aikaa jokaiselle potilaalle.”
Kunnaneläinlääkärin toimeentulo muodostuu useasta osasta. Kunta maksaa kuukausipalkan ja päivystyskorvaukset, mutta samaan aikaan eläinlääkäri on omalla toiminimellään yrittäjä, joka laskuttaa asiakkailtaan toimenpiteistä ja matkakuluista.
Keskimääräiset tulot vaihtelevat. Eläinlääkäriliiton mukaan kunnaneläinlääkärien mediaanitulo oli muutama vuosi sitten noin 7 900 euroa sisältäen kuukausipalkan ja praktiikkatulot.
Julkisellapuolella laskuttamista rajoittavat virkaehtosopimuksen taksat. Yrittäjä maksaa itse työnsä kulut: lääkkeet, välineistön ja muut ammatinharjoittamiseen liittyvät menot. Alaa hallitsevat naiset, noin 90 prosenttia eläinlääkäreistä on naisia.
Jos eläinlääkärit eivät olisi yrittäjiä vaan palkollisia?
König ei luopuisi yrittäjyydestä.
”On kiva, kun saa itse päättää lääkityksistä ja vastata omasta bisneksestä.”",news
"Puukauppakiistasta alkunsa saanutta henkirikosta käsiteltiin Oulun käräjäoikeudessa. Syytetty myönsi ampuneensa metsäalan ammattilaisen kylätalolla, mutta kiisti suunnitelleensa tekoa etukäteen.
85-vuotias taivalkoskelaismies oikeuden edessä murhasta syytettynä.Kuva:Antti J. Leinonen
85-vuotias mies murhasi alle 40-vuotiaan miehen ampumalla tätä metsästysaseella Taivalkosken Jokijärven kylätalolla maaliskuussa.
Henkirikoksen taustalla oli syytetyn kokema mielipaha vuoden 2021 Paula-myrskyn jälkeisistä puukaupoista.
Syyttäjä vaatii elinkautista vankeutta murhasta, mutta syytetty myöntää vain tapon.
Taivalkoskenniin sanottu puukauppamurha tehtiin ”voimakkaan tunnekuohun vallassa”. Näin kuvasivat sekä syyttäjä että puolustus 85-vuotiaan murhasta syytetyn miehen toimintaa.
Oulun käräjäoikeuden istuntoon tiistaina saapui iäkäs murhasta syytetty sinivalkoisessa Suomi-aiheisessa paidassa. Oikeuden myöntämän kuvausluvan aikana mies katsoi suoraan kameraan.
Syytteen mukaan mies murhasi alle 40-vuotiaan miehen Taivalkosken Jokijärven kylätalolla lauantaina 22. maaliskuuta ampumalla tätä metsästysaseella.
Murhan motiivi liittyi puukauppoihin. Henkirikoksen taustalla oli syytetyn kokema mielipaha, joka aiheutui vuoden 2021 Paula-myrskyn kaatamien puiden korjaamisesta.
AluesyyttäjäAntti Lumpusvaati syytetylle murhasta elinkautista vankeutta.
Tekopäivän aamuna syytetty saapui kylätalolle autollaan, jossa hänellä oli mukanaan jätesäkkiin piilotettu ase.
Hän ampui aseella uhriaan lähietäisyydeltä kylätalon sisätiloissa. Teko aiheutti vakavaa yleistä vaaraa, koska paikalla oli useita muita ihmisiä.
Uhrioli paikkakuntalainen, metsäalalla työskennellyt mies. Ampumisen uhri sai ensiapua paikalla olleilta ihmisiltä, mutta hän kuoli vammoihinsa.
Uhrin omaisten edustajan mukaan henkirikos tehtiin erityisen julmalla tavalla, koska uhri kärsi kivuista yli kahden ja puolen tunnin ajan.
Puolustus arveli, että uhrin selviytyminen olisi ollut mahdollista, jos apu olisi tullut aiemmin tekopaikalle. Ensimmäinen yksikkö saapui paikalle noin puolitoista tuntia hälytyksestä.
Syytetty myöntää syyllistyneensä tappoon, mutta kiistää syytteen murhasta.
Miksisyytetty päätyi tekoonsa? Syyttäjän mukaan motiivi liittyi Paula-myrskyn tapahtumiin.
Syytetty iäkäs poromies oli myynyt myrskyn aiheuttamia tuulenkaatoja omalta ja puolisonsa palstalta. Uhri taas oli työskennellyt metsäyhtiössä, joka teki ostoja alueelta.
Jälkikäteen poromies olisitä mieltä, että alueella oli toimittu sopimuksen vastaisesti ja kaadettu liikaa puita.
Asiasta oli tehty rikosilmoitus, mutta sen tutkinta oli päätetty aiheettomana.
Syyttäjän mukaan poromies oli päättänyt kostaa tämän omasta mielestään kokemansa vääryyden.
Puolustuksen mukaan vääryys oli painanut miehen mieltä, mutta ajatus tappamisesta ei ollut kuitenkaan käynyt hänen mielessään aiemmin.
Syytetty ei ollut tavannut uhriaan aikoihin, kunnes kohtaaminen tapahtui kylätalolla.
”Tapaaminen sai aikaan hänessä jysäyksen”, kertoi asianajaja Eriksson.
Oikeuskuuli syytettyä tiistaina iltapäivällä.
Mies keitti tekopäivän aamuna puuron ja kahvin ennen viittä. Kokoukseen hän lähti yhdeksän jälkeen omalla autollaan.
”Näin [uhrin] ja mulla vähän kuohahti siinä. Tuossa se piru on. Saman tien lähin ja hain pyssyn autosta. Latasin sen siinä. Tempaisin pyssyn jätesäkkiin, puolijuoksua painuin sisälle. Näin missä [uhri] oli ja ammuin sen siihen.”
Kotiin päästyään syytetty sanoi vaimolleen, että ”minä ammuin sen [uhrin]”.
”Ei se meinannu uskoa.”
Poromiesväitti, ettei etukäteen ajatellut, että uhriksi joutunut mies olisi kokouksessa. Hänellä ei ollut etukäteen mielessä, että hän tekisi tälle jotain.
”En osaa sanoa, se on tehty. Joku tapaus on tullut, eikä sille voi mitään”, hän sanoi oikeudessa.
Omaisten edustajan mukaan teon suunnitelmallisuudesta puhui se, että syytetty olisi todistetusti jo vuosia kantanut kaunaa Paula-myrskyn tuhojen jälkeisistä puukaupoista.
Neljän vuoden takaisten metsäkauppaan liittyneiden kokemusten jälkeen miehen elämä meni sekaisin.
”Paine jäi. En yhtään yötä ole nukkunut kunnolla sen jälkeen.”
Syytetty kertoi uhrinsa käyneen hänen kotonaan aiemmin.
”Hän on minun pojan kanssa samanikäisiä.”
”Puhuttiin, että eikö se ostaisi nuo tuulenkaadot. Ei siellä ollut kuin kymmenkunta puuta kaatunut. Vein sen sinne ja oon sitä katunut pitkään, kun tuli vietyä. Ne hakkautti puut myrskytuhopuina, koko alueen.”
Rikosoli syyttäjän mukaan kokonaisuudessaan törkeä. Syytetyllä oli aikaa harkita menettelyään, kun hän palasi hakemaan autostaan asetta sen jälkeen, kun oli ensin käynyt talossa.
Tekijä ampui ""lonkalta"", eli ilman tähtäystä, suoraan kohti uhria. Haulipiipulla ammuttu laukaus osui uhria vasempaan kylkeen selän puolelle. Se tuli selin oviaukkoon nähden istuneelle uhrille täytenä yllätyksenä.
Uhri kärsi vammoista lähes kolmen tunnin ajan, kunnes kuoli lääkintähelikopterissa matkalla sairaalaan. Laukaus osui vakavasti vatsan alueelle ja johti hitaan ja kivuliaan kuoleman aiheuttaneisiin sisäelin- ja kudosvammoihin.
Omaiset vaativat yhteensä satojentuhansien korvauksia erilaisten tulojen menettämisestä perheenjäsenille. Näihin kuuluivat muun muassa elatuksen menettäminen sekä ansiotulojen menettäminen. Puolustus myöntää niistä vain pienen osan.
Oikeudessakuultiin todistajana paikalla ollutta silminnäkijää, joka kuvasi syytetyn tulleen huoneeseen roskapussi kädessään. Pian todistaja kuuli pamauksen ja näki valkoisen pöläyksen.
”Kaikki olivat paniikissa”, todistaja kuvasi.
Oikeudessa kuultu uhrin isä kertoi tienneensä syytettyä koskevasta puukaupasta.
”Sitä en tiennyt, että siitä oli pidetty poliisikuulustelut.”
Uhrin entinen puoliso kertoi oikeudessa uhrin puhuneen puukauppojen ongelmista hänelle.
”Asia painoi myös hänen mieltään, mutta ei hän osannut pelätä, eikä pitäisi olla tarvetta pelätä.”",news
"Sammutusmetsäkoneita on Suomessa vain kaksi. Ne voidaan hälyttää apuun suurissa maastopalotilanteissa.
”Mörkö” on metsäkone, johon on rakennettu sammutuslaitteisto metsäkoneen päälle.Kuva:Petteri Kivimäki
Suomessa on kaksi sammutusmetsäkonetta, jotka sijaitsevat Etelä-Savon pelastuslaitoksen alueella. Ne ovat saaneet lempinimen ”Mörkö”.
Mörköä käytetään suurissa maasto- ja metsäpalotilanteissa, sillä se on tehokas ja pystyy etenemään vaikeakulkuisessa maastossa.
Sammutusmetsäkone on ollut sammuttamassa maastoja myös muualla Suomessa. Se voidaan hälyttää apuun myös Pohjoismaihin ja Baltiaan, sillä se kuuluu EU:n metsäpaloihin erikoistuneeseen pelastusmuodostelmaan.
Metsäkonejyristelee harvaan kuusikkoon ja pysähtyy. Pian siitä singahtaa vesisuihku korkeassa kaaressa. Ilmaan jäävät sateenkaaren värit.
Tämä on Mörkö, metsä- ja maastopalojen sammutuskone. Metsäkone, jonka päälle on rakennettu sammutuskalusto.
Suomessa on kaksi sammutusmetsäkonetta. Ne molemmat sijaitsevat Etelä-Savon pelastuslaitoksen alueella, yksi Mikkelissä ja toinen Savonlinnassa.
Nyt olemme maastossa Mikkelissä. On toukokuun puoliväli. Missään ei onneksi pala, vaikka Etelä-Savossa eletään vielä kevään maastopalojen riskialtteinta aikaa. Sammutusmetsäkone on nyt laitettu liikkeelle näytösluontoisesti.
Mörön ohjaimissa on ammattilainen, sopimuspalokuntalaisena toimiva metsäkoneenkuljettaja, sammuttaja-pelastajaJari Hänninen. Hän ajaa konetta epätasaisessa maastossa ja pysähtyy taas.
Uusi vesisuihku syöksyy koneesta kuusikon laitaan. Vesisuihkun lähettää sammuttaja-pelastajaMikko Kosunen. Hän seisoo kauempana metsikön laidassa ja ohjaa kauko-ohjaimella sammutusmetsäkoneen vesitykkiä.
Sammutusmetsäkoneen vesitykkiä käytetään kauko-ohjauksella.Kuva:Petteri Kivimäki
Mörön vesisäiliöön mahtuu säiliöautollinen vettä. Vesitykillä voi suihkuttaa vettä usean kymmenen metrin päähän.Kuva:Petteri Kivimäki
Edellisillan ja -yön Kosunen ja Mörkö ovat olleet tositoimissa Mäntyharjulla Etelä-Savossa. Sammutusmetsäkone hälytettiin töihin, kun tuli karkasi risujen poltosta maastopaloksi. Maastoa paloi noin yhdeksän hehtaaria.
Mörköhälytetään apuun suuriin maasto- ja metsäpalotilanteisiin, sillä se on tehokas sammuttaja.
Se pystyy etenemään myös vaikeakulkuisessa maastossa. Se voi raivata puita tieltään ja pöyhiä esimerkiksi palavaa kantokasaa samalla, kun se sammuttaa sitä.
Mörön säiliöön mahtuu vettä 10 kuutiota eli pelastuslaitoksen säiliöautollisen verran. Se voidaan täyttää säiliöautosta tai koneen omalla pumpulla luonnonvesistä.
Mörköä käyttämään tarvitaan kaksi ihmistä, joista yksi ajaa metsäkonetta ja toinen käyttää vesitykkiä. Tarvittaessa kolmantena on ryhmänjohtaja, joka suunnittelee Mörön työskentelyä maastossa.
”Tällä pystyy 2–3 miestä tekemään 20 miehen työn”, Mikko Kosunen sanoo.
Metsä- ja maastopalot ovat paljon työvoimaa vaativia ja pitkäkestoisia tehtäviä. Alueet voivat olla laajoja. Tulipesäkkeet voivat kyteä pitkään ja roihahtaa uudelleen sopivissa olosuhteissa.
”Aina sanotaan, että savusukellus on rankkaa, mutta kyllä maastopalon sammutus on rankkaa. Se on työvoimavaltaista ja pitkäkestoista työtä. Se tonkiminen siellä [maastossa] voi kestää vuorokausitolkulla”, sanoo pelastuspäällikköTuomo HalmeslahtiEtelä-Savon pelastuslaitokselta.
Sammutusmetsäkone vapauttaa sammutushenkilöstöä muihin tehtäviin ja lepäämään.
Pelastaja-sammuttaja Jari Hänninen (vas.), pelastuspäällikkö Tuomo Halmeslahti ja pelastaja-sammuttaja Mikko Kosunen. Hänninen ja Kosunen ovat sopimuspalokuntalaisia, jotka pystyvät toimimaan sekä sammutusmetsäkoneen kuskina että vesitykin ohjaajina. Kosunen oli vuonna 2022 sammutustöissä laajoissa maastopaloissa Kreikassa.Kuva:Petteri Kivimäki
Sammutusmetsäkone vapauttaa sammutushenkilöstöä muihin tehtäviin ja lepäämään. Kopissa kuljettajana Jari Hänninen, joka on ajanut työkseen metsäkonetta noin 40 vuotta. Hän on myös sopimuspalokuntalainen, joka pystyy työskentelemään Mörön kanssa.Kuva:Petteri Kivimäki
Ideasammutusmetsäkoneesta syntyi Etelä-Savon pelastuslaitoksella, kun siellä pohdittiin tulevia haasteita. Ilmastonmuutos lisää maastopaloriskiä. Samaan aikaan pelastuslaitokset kamppailevat työvoimapulan kanssa, koska suurten kaupunkien ulkopuolella väestö vähenee ja vanhenee.
Pohjoissavolainen metsäkonevalmistaja Ponsse lähti jalostamaan ideaa. Etelä-Savon pelastuslaitos sai ensimmäisen sammutusmetsäkoneen koeversion testattavaksi vuonna 2019.
”Olimme itsekin vähän yllättyneitä, että sehän toimi hiton hyvin”, Halmeslahti muistelee.
Etelä-Savon pelastuslaitoksen kuvaa sammutusmetsäkoneesta työssään. Kuva on Myrskylän maastopalosta toukokuussa 2023. Mörössä on valot, joten sen avulla sammutustyötä voidaan jatkaa myös pimeän tullen.Kuva:Etelä-Savon pelastuslaitos
Kuvassa Mörkö on jälkisammutustöissä Myrskylässä toukokuussa 2023. Eli kastelemassa maastoa, jotta palopesäkkeet eivät roihahda uudelleen. Myrskylässä ehti palaa metsää ja maastoa 37 hehtaaria ennen kuin palo saatiin hallintaan.Kuva:Etelä-Savon pelastuslaitos
Pian kone oli jo sammuttamassa laajaa maastopaloa Taipalsaaren Suursuolla. Ensimmäiseltä keikaltaan se sai myös lempinimensä. Halmeslahden mukaan koneen tultua palopaikalle yksi sammuttajista oli tokaissut: mikä mörkö se sieltä tuli.
Ponsse on valmistanut palonsammutuslaitteistoja nyt vuodesta 2020 lähtien. Ponsselta kerrotaan, että niitä toimitettu joitakin kymmeniä, pääasiassa Etelä- ja Pohjois-Amerikkaan ja myös Eurooppaan.
Onmahdollista, että myös Etelä-Savon pelastuslaitoksen Möröt työskentelevät jossain vaiheessa ulkomailla.
Ne ovat osa Itä-Suomeen rakennettua maastopaloihin erikoistunutta sammutusmuodostelmaa GFFF-V (tulipalojen sammutus ajoneuvoja hyödyntäen). Siihen on saatu EU-rahoitusta.
Muodostelma on rakennettu ensisijaisesti kotimaan tarpeisiin vaativissa maastopalotilanteissa. Hätätilanteessa se voidaan hälyttää apuun myös muihin EU-maihin.
Muodostelmaan kuuluu Mörköjen lisäksi 55 sammuttaja-pelastajaa viiden itäsuomalaisen pelastuslaitoksen alueelta.
Itäsuomalaisiasammuttaja-pelastajia on ollut töissä Etelä-Euroopan vaikeissa maastopalotilanteissa. Mörkö on pysynyt toistaiseksi Suomessa.
Halmeslahti ei usko, että sitä viedään Etelä-Eurooppaan saakka, mutta lähimaihin lähtö voisi joskus tulla.
”Käytännössä se alue on Pohjoismaat ja Baltia, ehkä Puola ja Saksa, mihin koneen kanssa lähdetään.”
Viime kesänä Mikkelin Möröllä tehtiin yhteensä seitsemän keikkaa Etelä-Savossa, Pohjois-Savossa ja Keski-Suomessa.
Toistaiseksi Mörön kaukaisin sammutuskeikka on ollut Kalajoella kesällä 2021. Siellä Mörkö oli yli viikon ajan sammuttamassa yhtä Suomen suurimmista metsäpaloista, jossa metsää paloi 227 hehtaaria.
Sammutusmetsäkone siirretään palopaikoille kuljetuslavetin kyydissä. Kuljetusreitti on suunniteltava etukäteen.Kuva:Petteri Kivimäki",news
"Esteaita valmistuu itärajalle vuonna 2026. HS tutustui aitaan Kaakkois-Suomessa, jossa Rajavartiolaitos saa uutta aitaa käyttöönsä jo tänä kesänä.
Kuvassa näkyy uutta raja-aitaa ja Nuijamaanjärvi, jota Suomen ja Venäjän raja halkoo.Kuva:Kalle Koponen / HS
Suomen ja Venäjän väliselle rajalle rakennettavan esteaidan työt etenevät. Media pääsi tutustumaan aidanpätkälle, joka on viimeistelyjä vaille valmis.
Aitaa Suomen ja Venäjän välille rakennetaan yhteensä 200 kilometriä, ja sen on määrä valmistua vuonna 2026.
Neljä ja puoli metriä korkean aidan ylin osa on viiltävää piikkilankaa. Sen alikaan ei voi Rajavartiolaitoksen mukaan kaivautua.
Nato-piikkilankaviiltävine metalliterineen kimmeltää kirkkaassa toukokuun auringonpaisteessa Nuijamaan vanhalla rajanylityspaikalla. Se kähertyy neljän ja puolen metrin korkeuteen itärajan tuliterän esteaidan kruununa.
Esteaitaa nousee nyt Kaakkois-Suomen rajavartioston alueelle parin kilometrin viikkotahdilla. Valtaosa uudesta esteaidasta, 140 kilometriä, tulee juuri tänne Suomen kaakkoisrajalle.
Kaikkiaan aitaa rakennetaan 200 kilometriä Suomen ja Venäjän rajalle. Kohteet on valittu riskianalyysin pohjalta. Aita valmistuu vuoden 2026 aikana.
Nuijamaalla raja-aitaa on jo viimeistelyjä vaille valmis pätkä, jota esiteltiin medialle tilaisuudessa keskiviikkona. Tämän aidanpätkän Rajavartiolaitos saa käyttöönsä näillä näkymin kesällä.
Pylväiden tekninen valvontajärjestelmä on oleellinen osa esteaitaa.Kuva:Kalle Koponen / HS
Pylväitä valoineen ja kameroineen on koko aidan matkalla.Kuva:Kalle Koponen / HS
Keskentiedotustilaisuuden median edustajat pääsevät todistamaan ennalta käsikirjoittamatonta tilannetta: kettu varastaa show’n kolmelta rajan edustajalta ja tassuttelee määrätietoisin askelin Venäjältä kohti aitaa. Suussaan sillä on mojova saalis, ehkä kuollut vesilintu.
Kettu hyödyntää Venäjän puolella näkyviä pitkospuita ja kiertää aidan Nuijamaanjärven rantapusikoiden suunnasta. Pian se jo tassuttelee Suomen puolen parkkipaikalla.
Repolainen ei tarvinnut loikkaukseen edes eläinporttia, joita itärajan esteaitaan on sijoitettu kolmen kilometrin välein. Normaalisti eläinportit ovat auki, mutta Rajavartiolaitos pystyy sulkemaan ne tilanteen niin vaatiessa.
Eläinten lisäksi aidassa on portteja henkilöille ja ajoneuvoille.
Venäjän puolella näkyy enimmäkseen metsää.Kuva:Kalle Koponen / HS
Kettu loikkasi Venäjältä Suomeen Rajavartiolaitoksen mediatilaisuuden aikana.Kuva:Kalle Koponen / HS
Ihminenei voisi kiertää aitaa yhtä helposti kuin loikkarikettu, jonka rajanylitykseen ei puututa millään tapaa. Aitaan kuuluu kolme oleellista osaa: tekninen valvonta, varsinainen esteaita sekä tie, joka parantaa Rajavartiolaitoksen varautumista rajan tapahtumiin.
Kamerat takaavat valvonnan. Yli ei piikkilangan takia voi kiivetä. Rajavartiolaitoksen mukaan myöskään aidan ali ei pysty kaivautumaan. Tiheäverkkoisen vihreän aidan alaosassa näkyy vaalea metallinvärinen ristikko.
Kaiken tämän rakentamiseen kuluu sievoinen summa rahaa. Itärajan esteaitahankkeen hintalappu on noin 380 miljoonaa euroa. Summa muodostuu aidan, tien ja valvontajärjestelmän materiaali- ja rakentamiskustannuksista.
Kaakkois-Suomen rajavartioston apulaiskomentaja Antti Virta sanoo, että esteaita on välttämätön.Kuva:Kalle Koponen / HS
Entisellärajanylityspaikalla Venäjän puolella seisoo pieni koppi.
Ryhdikkäät rajapaalut ovat molemmin puolin aitaa, Suomen sinivalkoisina ja Venäjän puna-vihreinä. Aita on rakennettu niin lähelle Venäjän rajaa kuin on mahdollista.
Kaakkois-Suomen rajavartioston apulaiskomentajaAntti Virtasanoo, että jos rajalle tulisi ihmisiä, he eivät esteaidan kohdalla pääsisi Suomen alueelle, elleivät he tunkeutuisi aidasta läpi.
”Siinä mielessä aita toimii ohjaavana ja estävänä tekijänä näille ihmismassoille.”
Virran mukaan itärajan tilanne on kuitenkin nyt vakaa. Uhka välineellistetystä maahantulosta, jossa Venäjä ohjaa tarkoituksellisesti rajalle turvapaikanhakijoita, ei kuitenkaan ole hänen mukaansa hävinnyt.
Kuvassa näkyy itärajan esteaitaan kuuluva henkilöportti. Rakennus on Venäjällä.Kuva:Kalle Koponen / HS
Rajapylväät jäävät aidan molemmin puolin.Kuva:Kalle Koponen / HS
Josihmisiä tulisi, porteista voitaisiin tarvittaessa ottaa sisään hädänalaisia. Heidän profilointinsa tapahtuu Virran mukaan aidan läpi.
”Olemme hyvin aktiivisesti tätä harjoitelleet, koska se on yksi velvoite, että meidän pitää siihen kyetä.”
Tällä hetkellä profiloinnille ei ole tarvetta. Rajan toisella puolen huojuu lähinnä vastikään lehteen puhjenneita puita.",news
"Tukholma
Ruotsin puolustusvoimat on käynnistänyt näkyvän mainoskampanjan, joka korostaa maanpuolustusta ja vapautta.
Kampanjan tavoitteena on herätellä ruotsalaisia turvallisuustilanteeseen ja oikeuttaa puolustusvoimien kasvua.
Sotatieteiden dosentti Ilmari Käihkö vertaa kampanjaa Suomen vastaaviin ja toteaa Ruotsin lähestymistavan olevan liberaalimpi ja soveltuvan paremmin kansainväliseen yhteistyöhön.
”Nytmeillä on liki 600 sotilasta Latviassa. Vapauden tähden.”
Mainoksen lumessa seisova sotilasrivistö kiinnittää katseen keväisen Tukholman katukuvassa.
Seuraava yllätys odottaa metroaseman varjossa. Molemmin puolin raiteita kohoavat puolustusvoimien valtavat mainokset, joissa hehkutetaan uusia sukellusveneitä, hävittäjiä, kerrotaan montako varusmiestä astuu kesällä palvelukseen ja kuinka monta panssarivaunua Ruotsi on lähettänyt Ukrainaan. Vapauden tähden kaikki tämäkin.
Synkkäsävyiset mainosvideot korostavat sosiaalisessa mediassa, televisiossa ja Youtubessa puolustusvoimien perustehtävää, maanpuolustusta. Toisella videoista satusetämäinen ääni maalailee automatisoitujen droonien kehityksestä ja siitä, kuinka Ruotsi on lähettänyt Stridsvagn 122 -panssarivaunuja Ukrainaan.
”Mutta juuri nyt harjoittelemme rakennuksessa taistelemista. Vapauden tähden”, kertoja lopettaa samalla kun sotilaiden autioon rakennukseen heittämät kranaatit räjähtävät.
Mainoskampanja korostaa sitä, kuinka Ruotsi modernisoi asevoimiaan, kouluttaa varusmiehiä, upseereja ja kodinturvajoukkoja ja osallistuu Nato-yhteistyöhön Latviassa.
Ruotsin puolustusvoimien kampanja tuo mieleen venäläiset sotilaiden rekrytointimainokset.
Myös Suomessa puolustusvoimat on käyttänyt tuoreissa mainoskampanjoissaan vapausteemaa, mutta hyvin erilaista kuvamateriaalia. Helsingin Sanomienkin etusivun mainoksessa nähtiin kuvaparvekkeella seisovastahenkilöstä yhdistettynä tekstiin ”Minkä puolesta teet työtä”. Rekrytointivideolla näkyy toimistotyöntekijöitä ja sotilaita, mutta mainoksen sävy ei ole yhtä synkkä kuin ruotsalaismainoksessa.
Katumainoksissa kerrotaan kuinka paljon sotilaita Ruotsi lähetti alkuvuodesta Latviaan.Kuva:Aino Vasankari / HS
Ruotsinpuolustusvoimien viestintästrategiMikael Ågrenkertoo, että kampanjan tavoitteena on herättää ruotsalaisten huomio nopeasti heikkenevään maailman turvallisuustilanteeseen sekä tuoda tutummaksi puolustusvoimien toimintaa, joka on monille ennestään melko vierasta.
”Kyse on puolustustahdosta ja ruotsalaisten totuttamisesta univormuihin”, Ågren tiivistää.
”Kampanjan teemaksi valikoitui vapaus, sillä juuri sitä varten asevoimat ovat olemassa, säilyttääksemme vapauden Ruotsissa. Se on asia, jota moni ruotsalainen pitää itsestäänselvyytenä.”
Kyse on myös pitkälti imagosta ja puolustusmenojen oikeutuksesta. Ågrenin mukaan kampanjalla tavoitellaan laajempaa ymmärrystä ja positiivista suhtautumista puolustusvoimien kasvuun.
”Viime kädessä kyse on verorahoista. Ruotsalaiset maksavat sen. Heidän on nähtävä ja ymmärrettävä, mihin kaikki raha menee.”
16 miljoonan kruunun eli noin puolentoista miljoonan euron mainoskampanjasta on tullut ristiriitaisia palautteita. Puolustusvoimien sisällä palaute on ollut hyvää, mutta organisaation ulkopuolella kampanja ja aseiden esittely on koettu pelottavaksi.
Kevään ja kesän mainokset ovat kuitenkin olleet vasta alkusoittoa, sillä syksyllä julkaistavia mainosvideoita Ågren kuvaa entistä ”väkivaltaisemmiksi”.
”Yksi videoista kuvaa jääkäreiden väijytystä.”
Kampanjankohteena on koko Ruotsin väestö, erityisesti 18–55-vuotiaat. Ågrenin mukaan kampanjan päätavoite ei ole innostaa nuoria hakeutumaan varusmiespalvelukseen.
”Tietenkin toivomme oheisvaikutuksena nuorten, ja erityisesti isien ja äitien, suhtautuvan asevelvollisuuteen myönteisemmin.”
Ruotsissa asevelvollisuus nojaa pitkälti vapaaehtoisuuteen. Asevelvollisten lukumäärää halutaan kuitenkin kasvattaa, joten palvelukseen joutuu jatkossa yhä useampia vastoin tahtoaan.
Ågrenin mukaan Venäjän täysimittainen hyökkäys Ukrainaan helmikuussa 2022 sai aikaan muutoksen ruotsalaisnuorten asenteissa. Yhä useampi haluaa suorittaa asepalveluksen. Samaan aikaan yhä useampi ei todellakaan halua palvelukseen. He, jotka olivat aiemmin vastanneet ”en tiedä”, liki hävisivät tilastosta.
”[Nuorten] Oli kohdattava tosiasiat. Piti tehdä päätös, kuka olen ja mikä on paikkani, mikäli Ruotsin tilanne vakavoituu.”
Mainoksissa kerrotaan, että kesällä aloittaa 8 500 varusmiestä.Kuva:Magnus Laupa
SotatieteidendosenttiIlmari KäihköHelsingin yliopistosta vertaa ruotsalaismainosta Suomen vastaaviin. Hänestä huomionarvoista on, kuinka eri tavalla maat herättelevät ihmisiä.
”Ruotsissa puhutaan vapaudesta kun taas Suomessa puhutaan maanpuolustuksesta ja vedotaan toiseen maailmansotaan, eli meidän omaan sotahistoriaamme.”
Vertailun esimerkkinä Käihkö käyttääPuolustamisen arvoinen Suomi -mainosta. Videolla sotilaat kertovat minkä puolesta tekevät töitä ja mainos loppuu lotan kommenttiin uhrauksista isänmaan puolesta.
Käihkön mukaan Ruotsin mainoksen sanavalinnat ovat liberaalimpia ja se voi kieliä siitä, millaisia ihmisiä organisaatioon havitellaan. Kahdesta tuoreesta Nato-maasta juuri Ruotsin sanavalinnat valmistavat kansalaisia enemmän kansainvälisiin operaatioihin ja velvoitteisiin.
Toisaalta Ruotsin kampanjan videomainoksissa korostuvat juurikin puolustusvoimien perustehtävät. Samalla yritetään normalisoida armeijan univormuja, sillä sellaiseen näkyyn ei ole totuttu Ruotsissa.
”Tavallaan puolustusvoimat palaa juurilleen, kansalliseen puolustukseen. Siinä mielessä näkyy turvallisuustilanteen muutos ja kansallisen maanpuolustuksen tarpeet, joita ei ole hetkeen painotettu.”
Vastaavalle kampanjalle ei Suomessa välttämättä olisi tarvetta, sillä maanpuolustus on eri tavalla tutumpaa.
”Käytännössä halutaan tehdä puolustusvoimista yhteiskunnallisesti hyväksyttävämpi. Suomessa on paljon vahvempi luottamus puolustusvoimiin.”
Kampanjan iskulause on För Frihetens Skull, eli Vapauden tähden.Kuva:Magnus Laupa
Oikaisu 24.06. klo 9:18: Jutusta korjattu tieto, että Ruotsi olisi lähettänyt 122 panssarivaunua Ukrainaan. Ruotsi on lähettänyt Ukrainaan Stridvagn 122 -panssarivaunuja.",news
"Ravintolayrittäjä Samu Heino remontoi 1920-luvun taloa ravintolaksi ja pikkuhotelliksi Lappeenrannassa.
Heino osti talon viime elokuussa 92 500 eurolla ja arvioi remonttiin menevän noin 50 000 euroa, kun kaiken tekee itse.
34-vuotias Heino pyörittää myös hotellia Saimaan rannalla ja viimeistelee oman kotinsa remonttia Helsingissä.
Sekä yrittäjyys että hyvän ruoan arvostaminen ovat lapsuudenkodin peruja.
Pikkuhomma.Sitä sanaa yrittäjäSamu Heinoei aio käyttää enää ikinä.
Puhe kaikuu valoisassa 1920-luvun lopun talokaunokaisessa, jonka hirret on hiljattain kuorittu esiin valkoisten kipsilevyjen alta. Monialayrittäjä osti Lappeenrannan keskustassa sijaitsevan talon remonttikuntoisena 92 500 eurolla viime elokuussa. Sitä kutsutaan Platanin taloksi rakennuttajansa tohtoriErik Plataninmukaan.
Jatkossa tohtorin talossa lääkitään nälkää ja janoa, sillä Heino aikoo siirtää sinne Sumu-ravintolansa toisesta keskustan talovanhuksesta. Ravintolan yläkertaan rakentuu neljän huoneen pikkuhotelli.
Lappeenrannan keskustassa sijaitsevan Platanin talon vieressä on uudehko opiskelijatalo, pihan puolella pieni puisto.Kuva:Mikko Nikkinen
Platanin talo ei suinkaan ole Heinon ainut remonttikohde. Helsingissä on valmistumassa oman kodin, 100-vuotiaan hirsitalon remontti. Äskettäin hän asensi uutta kiuasta omistamansa Saimaan-rantahotellin saunaan Ruokolahdella.
On ihan pakko kysyä, miten 34-vuotias Heino jaksaa.
”Huonosti!” mies sanoo ja täräyttää päälle oikein makean naurun.
Imatrallakasvaneesta Heinosta tuli yrittäjä isänsä jalanjäljissä. Hän jatkaa perinteistä rakennusalan firmaa. Mukaan on tullut hotelli- ja ravintola-alan toimintaa, johon ohjasi sattuma.
Heino työskenteli isänsä kanssa alihankkijana Stora Enson Imatran tehtaiden kunnossapitotöissä, kun läheinen venäläisomisteinen hotellikiinteistö Saimaan rannalla tuli pakkohuutokauppaan. Isä ja poika menivät katsomaan komeaa hirsitaloa ja päättivät ostaa sen firmalle. Näin syntyi Hirsiranta.
Ajatuksenaoli mökkeillä ja pyörittää kevyttä kesähotellia, mutta pandemia aiheuttikin kotimaan matkailubuumin. Töihin revittiin niin tutut lentoemännät kuin muutkin ystävät, koska hotellilla tehtiin itse kaikki ruoista pyykkäykseen ja siivoamiseen. Seuraavana kesänä kehitettiin ravintolaa, josta tuli hyvin suosittu. Ja taas oli liian vähän henkilökuntaa.
Nyt Hirsirantaa pyörittää kaksi ulkopuolista ammattilaista, mutta omistus on yhä Heinon, joka on koko ajan tehnyt myös muita töitä. Hyvät kokemukset saivat hänet yhdessä Hirsirannan keittiömestarin kanssa perustamaan Lappeenrantaan fine dining -ravintola Sumun.
Historiallisessa Kinnusen talossa Lappeenrannan keskustassa toimiva ravintola keskittyy menukokonaisuuksiin, jotka tehdään lähellä tuotetuista raaka-aineista.
Mallia Heino otti Helsingin ravintoloista. Esimerkiksi Suomen parhaiden ravintoloiden listalle noussut Basbas on hänen mieleensä.
Platanin talo saa pian pintaansa uutta maalia. Talo on suojeltu.Kuva:Mikko Nikkinen
Tägääjät ovat ehtineet tehdä merkkejään historiallisen talon seiniin. Se on ollut jonkin aikaa tyhjillään.Kuva:Mikko Nikkinen
Rakkausruokaan syttyi lapsuudenkodissa, jossa Heino osallistui esimerkiksi sämpylöiden ja karjalanpiirakoiden leipomiseen. Itse uppopaistetut lihapiirakat olivat perheen bravuuri.
Kotona kävi paljon ystäviä syömässä, ja periaate oli se, että kun syödään, syödään hyvin.
Heinolle tärkeää ei ole se, onko ruoka fiiniä vai rentoa, vaan se, miten se on tehty. Niin grilliruoka, pasta kuin hienompikin annos käy hänelle, kunhan ruoka on tehty huolella. Heino intoutuu puhumaan veitsellä leikkaamisen tekniikoista.
”Sipuli makkaraperunoiden päälle, sen pitää olla hienoa. Sama vaikka kurkkusalsassa.”
Huonoa ruokaa on turha tehdä, tai varsinkaan myydä.
Ravintola-alaa Heino pitää yhtenä haastavimmista, koska kulut ovat vakiot ja tulot vaihtelevat nollasta useisiin tuhansiin euroihin päivässä. Hän puhuu laskentataulukoista ja kvartaalipalavereista, kulujenhallinnasta. Huomaa, että hän on opiskellut ammattikorkeakoulussa taloushallintoa.
Platanin talo on 1920-luvun lopulta. Alakertaan rakentuvat ravintolatilat, yläkertaan pieni hotelli.Kuva:Mikko Nikkinen
Kipsilevyjen alta paljastuivat hyväkuntoiset hirret. Heino osti talon tietämättä sen ihan tarkkaa kuntoa.Kuva:Mikko Nikkinen
Platanintalon remonttiin Samu Heino arvelee uppoavan noin 50 000 euroa. Työt hän tekee itse ja eläkkeellä olevan isänsä kanssa.
Talon hän osti riskillä. Nyt voi jo sanoa, että kävi tuuri. Hirret ovat terveet, ilmanvaihto toimii, ja katto on ehjä.
Talo oli ostettava, sillä Sumu-ravintola tarvitsee kehittyäkseen isommat tilat ja vastaavia kohteita tulee myyntiin vain harvoin. Lappeenrannan kaupunki hankki talon 1970-luvulla aikeinaan purkaa rakennus, mutta se päätyi kunnostamaan sen terveysasemaksi. Ennen kuin puutalo jäi tyhjilleen, se palveli vielä rakennusyhtiön työmaakonttorina. Heino osti sen kaupungilta huutokaupasta.
Sisäpuolella näkyy vielä rakennuksen entinen käyttö terveysasemana.Kuva:Mikko Nikkinen
Vessan seinässä on luukku, jonka käyttötarkoituksen voi arvella liittyvän näytteenottoon.Kuva:Mikko Nikkinen
Vanhat talot miellyttävät Heinoa, koska niissä on persoonaa ja yksityiskohtia, jotka nykytaloista puuttuu. Vanhoja hirsiä hän pitää erityisen viehättävinä.
Kunhan lupa-asiat saadaan kuntoon, taloon taloon tehdään ravintolatoimintaan soveltuva keittiö, uudet lattiat ja vessat. Tarvittavat pinnat uusitaan.
Nyt vielä ulkomaali lohkeilee isoina laattoina ja graffiteja on siellä täällä. Jos suojelurakennuksen värinvaihdos hyväksytään, pian talo saa pintaansa roosanväristä maalia.
Valmista voi olla ehkä syksyllä. Aikatauluissa Heino tosin myöntää olevansa optimisti. Ongelmissa ollaan heti, kun viikon hommaan meneekin kaksi ja puoli viikkoa. Näin kävi Hirsirannan kiukaan uusimisessa.
Samaanaikaan Samu Heino vielä viimeistelee Helsingin-kotinsa viisi vuotta kestänyttä remonttia Tapanilassa. Hän sanoo, että rakennus on ollut hyvä harjoitusvastustaja Platanin taloa ajatellen.
Se oli huonokuntoisempi ja vaati esimerkiksi hirsien vaihtamista. Aina, kun Heino on luullut olevansa jo loppusuoralla, on tullut jotain, kuten 3 500 euroa maksaneet sähkökatkaisijat.
Nyt jäljellä on listojen laittamista ja keittiöasennuksia. Tekisi mieli sanoa, että ihan vain pikkuhommia ennen kuin Platanin talon remontti pääsee kunnolla vauhtiin.
Juvalaisen Teahouse of Wehmais -teehuoneen kattaus on huolellinen.Kuva:Usva Torkki / HS
Sumu tarjoaa menuja lähituottajien raaka-aineista Lappeenrannan keskustan jugend-rakennus Kinnusen talossa. Ravintola panostaa laadukkaiden raaka-aineiden lisäksi annosten kauniiseen visuaaliseen ilmeeseen. Menuille on saatavilla myös viinipaketteja.
Osoite: Snellmaninkatu 8, Lappeenranta
Rantasalmelainen ravintola on kahtena peräkkäisenä vuotena kiilannut itsensä Suomen 50 parhaan ravintolan listalle, joka perustuu ammattilaisten vuosittaiseen äänestykseen. Kuru resort -lomakylässä toimivan ravintolan luovissa menukokonaisuuksissa hyödynnetään lähiraaka-aineita, ja saatavilla on myös menuihin sovitettuja juomapaketteja.
Osoite: Kuruntie 22, Rantasalmi
Juvalaiselta teehuoneelta löytyy kattava teevalikoima, skonsseja ja iltapäivän teekattauksia englantilaiseen tyyliin. Teehuone toimii vanhassa kartanomiljöössä, jonka pihapiiristä voi kesällä bongata lehmiä ja muita eläimiä.
Osoite: Pieksämäentie 234, Juva
Kalliolinna sijaitsee Saimaan saaressa lähellä Savonlinnan keskustaa. Vuonna 1899 rakennetussa vaaleanpunaisessa huvilassa tarjoillaan suolaisia ja makeita lettuja, kakkupaloja ja jäätelöä. Vierailulle kannattaa lähteä rauhassa, sillä suosittuun kahvilaan voi joutua jonottamaan.
Osoite: Sulosaari, Savonlinna
Kaakkoissuomalaiseen herkutteluun kuuluu oleellisesti myös toriruoka. Lappeenrannassa perinnetietoinen suuntaa kauppatorin vetykojulle, kuten Tiinan Tupaan, ja Saimaa-miljöötä kaipaava Satama-Sanniin. Savonlinnassa torilla syödään lörtsy vaikkapa perinteikkäässä Sirkan torikahviossa.
Osoitteet: Kauppatori ja Satamatori, Lappeenranta / Kauppatori, Savonlinna",news
"Villeihin orkideoihin kuuluvat seljakämmekät ja miehenkämmekät täplittävät ahvenanmaalaisen luontopolun reunamia. Saarimaakunnan luontopoluilla voi nähdä kukkia, joita Manner-Suomessa ei ole.
Ystävättäret Britt-Marie Lundberg (vas.) ja Anne-Maj Holmström käyvät joka kevät ihastelemassa kevätesikkoja ja seljakämmeköitä Nåtön luontopolulla Ahvenanmaalla.Kuva:Sami Kero / HS
Ahvenanmaalla sijaitseva Nåtön luontopolku on kuuluisa runsaista kevätesikoistaan ja villeistä orkideoistaan.
Alueella kasvaa runsaasti seljakämmeköitä, jotka kuuluvat orkideoiden sukuun ja kukkivat purppuranpunaisina ja vaaleankeltaisina.
Luonnonsuojelualueella kasvaa myös monia muita harvinaisia kasveja. Tähän aikaan vuodesta muun muassa liilat jauhoesikot muodostavat violetin kukkameren.
Nåtön polku on kauneimmillaan loppukeväällä ja alkukesällä, mutta siellä voi vierailla ympäri vuoden.
Kevätesikoidenkirkkaan keltainen väri ympäröi metsässä kiemurtelevaa polkua. Päivä on pilvinen mutta kukkien ansiosta tuntuu, kuin aurinko olisi pudonnut juuri tänne ahvenanmaalaiseen lehtometsään ja levitellyt säteitään kaikkialle.
Saman aurinkoisen tunteen jakavat myös kevätesikkoja katsomaan tulleet ystävättäretBritt-Marie LundbergjaAnne-Maj Holmström. Kaksikko käy joka kevät nauttimassa kukkaloistosta.
”Tämä kevätesikoiden keltaisuus on aivan ihanaa. Kevätesikko on kaikista kukista kaunein ja se on myös Ahvenanmaan maakuntakukka. Niitä kasvaa täällä meillä joka paikassa, mutta tällä paikalla aivan erityisen paljon.”
Herkän ja viehättävän kevätesikon keltaisuus on intensiivistä ja elinvoimaa uhkuvaa.Kuva:Sami Kero / HS
Kevätesikko on Ahvenanmaan maakuntakukka. Niitä kasvaa keväisin kaikkialla saarimaakunnassa, mutta Nåtön luontopolulla niitä on erityisen paljon.Kuva:Sami Kero / HS
Keväinen luontopolku sijaitsee Maarianhaminan eteläpuolella Lemlandissa. Saarimaakunnan keskuksesta sinne ajaa autolla vain kymmenisen minuuttia.
Virallisesti polku on 2–3 kilometrin mittainen, mutta eri pituisia polkuja kulkee metsässä ristiin rastiin. Niistä voi rakentaa itselleen sopivan mittaisen tallustelutuokion.
KeltaisTENkevätesikoiden runsaus ei kuitenkaan ole tärkein syy siihen, miksi useimmat luonnonystävät hakeutuvat Nåtön luontopolulle juuri keväisin. Tänne tullaan erityisesti ihastelemaan seljakämmeköitä.
Siellä täällä maanpintaa täplittävät purppuranpunaiset seljakämmekät. Kaukaa katsottuna ne näyttävät kuin pieniltä ja herkiltä jouluhyasinteilta, sillä niillä on samanlainen tiheä kukkalatvatähkä tanakan oloisen varren huipussa kuin hyasinteillakin.
Orkideoihin kuuluvia seljakämmeköitä kasvaa runsaasti Nåtön luonnonsuojelualueella. Taustalla näkyvä purppuranpunainen yksilö on juuri saavuttanut kukintansa upeimman vaiheen.Kuva:Sami Kero / HS
Aatami ja Eeva, Adam och Eva. Seljakämmekän ruotsinkielinen nimi viittaa kasvin kahteen värimuunnokseen. Eva on keltainen, Adam punainen.Kuva:Sami Kero / HS
Seljakämmekätkuuluvat orkideoihin ja niitä kasvaa villinä lounaisen Suomen saaristoluonnossa. Erityisesti niitä tapaa juuri Ahvenanmaalla. Laji on Suomessa vaarantunut ja rauhoitettu Ahvenanmaata myöten.
Purppuranpunaisen version lisäksi kasvi voi kukkia vaaleankeltaisin kukin. Seljakämmekän ruotsinkielinen nimi Adam och Eva kuvaakin kasvia kenties suomenkielistä nimeä osuvammin. Adam kuvaa purppuranpunaista kukintoa, Eva vaaleankellertävää. Punaisten kukkien määrä on keltaisia selvästi runsaampi.
Värikkäillä kukinnoillaan seljakämmekkä houkuttelee uumeniinsa kevään ensimmäisiä pölyttäjiä kuten kimalaisia. Kukissa ei kuitenkaan ole mettä eikä siitepölyäkään, joten kimalainen ei paljoa kostu vierailuistaan petkuttajakukissa.
Nåtön polku on tunnettu siitä, että se on erityisesti luonnonvaraisten orkideojen eli kämmekkäkasvien luonnonsuojelualuetta. Polun suosiota lisää sen kohtuullisen helppo saavutettavuus. Salapoliisityöltäkin alueella välttyy, sillä kämmeköitä kasvaa polun varrella vähintäänkin sadoittain.
Alueella kasvaa myös hoikempaa miehenkämmekkää, joka kukkii samoihin aikoihin.
Harvinainen miehenkämmekkä on hoikempi versio seljakämmekästä. Lehdesniityn perinteisen hoidon ansiosta sekä miehenkämmekkä että seljakämmekkä ovat lisääntyneet Nåtön luonnonsuojelualueella.Kuva:Sami Kero / HS
Keltaisten kevätesikoiden lisäksi Nåtössä kasvaa myös violetteja jauhoesikoita. Jauhoesikko on Suomessa erittäin uhanalaiseksi luokiteltu kasvi.Kuva:Sami Kero / HS
Jauhoesikoiden violetti meri on harvinainen näky, mutta Nåtön luontopolulla senkin pääsee todistamaan.Kuva:Sami Kero / HS
Toukokuunvaihtuessa kesäkuuhun Nåtön valkovuokkomatot värähtelevät viileässä kevättuulessa. Vuokot kukkivat juuri viimeisiä päiviään. Tuomen makea tuoksu leviää kaikkialle, laulurastaan ja pensaskertun kevätlaulu säestää askeleita.
Kun alkukesä kypsyy täyteen rehevyyteensä, vaihtuvat lehtometsän hennon sitruunaiset vihreät sävyt syvään tummanvihreään.
Vaikka polku onkin kauneimmillaan juuri nyt, loppukevään ja alkukesän aikana, voi Nåtössä käydä muulloinkin. Vuodenajat vaihtuvat, mutta luonto tarjoaa ihmeitään myös sesonkien ulkopuolella.
Suurikokoinen lehtojen saniainen, kotkansiipi, rullailee auki lehtiään.Kuva:Sami Kero / HS
Valkovuokkojen meri kukkii enää pienen hetken. Ensi keväänä se nousee taas uudelleen tällekin Nåtön luontopolulle.Kuva:Sami Kero / HS",news
"Varsinais-Suomen käräjäoikeus tuomitsi hierojan pakottamisesta seksuaaliseen tekoon kesken hieronnan. Uhri oli hänen asiakkaansa.
Hieroja tuomittiin Turussa vuoden ehdolliseen vankeuteen asiakkaan sopimattomasta koskettelusta.
Mies kosketteli 20-vuotiaan naisen rintoja ja sukuelimiä vuonna 2022 kesken hieronnan vastoin tämän tahtoa.
Käräjäoikeus piti uhrin kertomusta uskottavana ja totesi, ettei teko kuulunut tavanomaiseen hierontaan.
Hierojakosketteli asiakkaan rintoja ja vaginaa Turussa vuonna 2022 asiakkaan vastustelusta huolimatta, selviää Varsinais-Suomen käräjäoikeuden tuoreesta tuomiosta. Oikeus tuomitsi miehen pakottamisesta seksuaaliseen tekoon.
Kosmetologiksi opiskelleella miehellä on oma hoitola. Hän on yrityksensä sivujen mukaan koulutukseltaan myös hieroja.
Uhrin mukaan hän oli käynyt miehen hoitolassa kahdesti kasvohoidossa, ja ne olivat sujuneet normaalisti.
Toisella kerralla mies oli kysynyt, voisiko uhri tulla harjoitusasiakkaaksi aromahierontaan. Aromahieronta on hierontaa, jossa käytetään eteerisiä öljyjä.
Syyttäjänmukaan mies oli hieronnan aikana alkanut hieroa uhrin paljaita rintoja, vetänyt hänen alushousunsa alas ja kosketellut hänen vaginaansa sormillaan ja kielellään. Syyttäjän mukaan uhri oli itkenyt teon aikana.
Uhri kertoi tapahtumista oikeudessa. Kun mies alkoi hieroa hänen rintojaan, uhri kertoi sanoneensa, ettei se ole ”ok”. Myöhemmin mies alkoi hieroa hänen vaginaansa, ja uhri sanoi jälleen, ettei se ole ”ok”. Uhrin mukaan mies oli kommentoinut hieronnan aikana, miten kaunis hänen vartalonsa on. Nainen ei uskaltanut lähteä ujoutensa vuoksi, ja häntä oli pelottanut.
Hän teki tapahtumapäivänä rikosilmoituksen poliisille. Hän myös kävi sairaalassa seksuaalirikoksen uhrin tutkimuksessa.
Mies kiisti syytteet ja vaati niiden hylkäämistä.
Mies kertoi oikeudessa, että aromahieronnassa ei hierota sukupuolielinten alueelta, mutta alueelle voi vahingossa osua esimerkiksi sisäreisiä hierottaessa. Miehen mukaan hän ei voi kuvitella muuta syytä uhrin kertomukselle kuin että tämä on ymmärtänyt jotakin väärin.
Käräjäoikeustotesi, että miehen menettelyä ei voida pitää tavanomaiseen hierontaan kuuluvana.
Oikeus piti epäuskottavana, että uhri olisi erehtynyt luulemaan tavanomaista hierontaa sopimattomaksi kosketteluksi. Oikeuden mukaan uhrin kertomus on ollut selkeä, johdonmukainen ja yksityiskohtainen.
Mies on kertonut aiemmin mediassa, ja kertoi myös oikeudessa olevansa homoseksuaali. Uhrin mukaan mies oli kertonut seksuaalisesta suuntautumisestaan, kun hän oli toista kertaa kasvohoidossa. Oikeudessa kuultiin todistajana myös miehen entistä miespuolista kumppania.
Oikeus totesi myös, ettei miehen seksuaalinen suuntautuminen poissulje uhrin kertomien tapahtumien mahdollisuutta. Seksuaalisella teolla voi olla oikeuden mukaan muitakin motiiveja kuin kiihotuksen tai tyydytyksen tavoittelu.
Uhri ei missään vaiheessa varsinaisesti pyytänyt miestä lopettamaan hierontaa kokonaan. Oikeus piti uskottavana, että ensimmäistä kertaa hieronnassa ollut, tapahtuma-aikaan 20-vuotias uhri oli tilanteessa hämmentynyt ja pelon vuoksi kykenemätön selkeästi kieltämään miestä jatkamasta.
Uhri makasi hierontapöydällä lähes alasti, eikä paikalla ollut muita ihmisiä.
”Teon moitittavuutta korostaa myös se, että vastaaja on tehnyt teon hierojana käyttämällä hyväkseen erityistä luottamussuhdetta hieronnan aikana”, oikeus totesi ratkaisussaan.
Varsinais-Suomen käräjäoikeus tuomitsi 1988 syntyneen miehen pakottamisesta seksuaaliseen tekoon. Mies tuomittiin vuoden ehdolliseen vankeuteen. Lisäksi hänet tuomittiin maksamaan korvauksia uhrille 2 000 euroa.
Tuomio ei ole lainvoimainen.",news
"Kymmenet tuhannet vierailijat ovat jonottaneet kokemaan purkutaloon rakennetun yhteisötaideteoksen, joka vie kronologiselle matkalle alkuräjähdyksestä Runosmäen postinumeroon saakka.
Tietoisuus näyttelystä on levinnyt somessa, sillä ihmiset ottavat teoksista kuvia ja jakavat niitä. Nina Pihlström kuvaa Mia Flemmingiä psykedeelisten sienten huoneessa.Kuva:Sami Kilpiö / HS
Turkulaisessa lähiössä vanhaan purkutaloon on rakennettu Aikamatka 20360 -taidenäyttely, joka tuo viikonloppuisin ihmisiä Runosmäkeen jonoksi asti.
Näyttelyn on toteuttanut 300 vapaaehtoista yhteisötaiteilijoiden Pia Bartschin ja Sophia Bartschin johdolla.
Näyttely etenee huoneesta toiseen aikajärjestyksessä alkuräjähdyksestä aina tulevaisuuteen vuoteen 20360.
Suosittu näyttely on kerännyt jo lähes 20 000 kävijää ja saanut paljon huomiota sosiaalisessa mediassa.
Satojenvapaaehtoisen voimin yhdeksässä kuukaudessa rakennettu taidenäyttely kerää vierailijoita turkulaiseen lähiöön Runosmäkeen niin ympäri Suomen kuin ulkomailtakin.
Pääosin 1970-luvulla rakennettu Runosmäki sijaitsee noin viiden kilometrin päässä Turun keskustasta.
”Ei kaikkea kulttuuria aina keskustaan”, sanoo yhteisötaiteilijaPia Bartsch.
Hän vastasi yhdessä tyttärensäSophia Bartschinkanssa teoksen taiteellisesta kokonaisuudesta.
Yhteisötaiteilija Sophia Bartsch ja hänen luomuksensa Hilma-saurus, jonka ympärille Runosmäen näyttely rakentui.Kuva:Sami Kilpiö / HS
Aikamatka 20360 -näyttelyon rakennettu purkutaloon, joka toimi aiemmin nuorisorakennuksena.
Näyttelyssä edetään kronologisesti alkuräjähdyksestä aina vuoteen 20360 asti. Viimeinen vuosiluku, 20360, on Runosmäen postinumero.
Sophia Bartsch on valmistanut dinosaurus Hilman pöydästä, pahviputkista ja vanhainkodin vanhoista patjoista.
Näyttelyn teema alkoi hahmottua taiteilijakaksikon pohtiessa tälle vihreälle jättiläiselle jatkokäyttöä.
Heidi Mäkelä ja Julia Vuori ihastuivat 1890-luvun huoneeseen nimeltä Tšehovilainen teehetki.Kuva:Sami Kilpiö / HS
Viikonloppuisin jonoariittää ulos asti. Paikalla on vieraillut kevään aikana lähes 20 000 kävijää.
TurkulainenHeidi Mäkeläsai tietää näyttelystä sosiaalisen median kautta.
”Täällä on valtavasti katsottavaa, varmaan pitää vielä kolmaskin kerta tulla käymään”, Mäkelä naurahtaa.
Hän oli kiertämässä näyttelyä jo toista kertaa ja oli tuonut mukanaan tyttärensäJulia Vuoren. Ensimmäisen kerran Mäkelä kävi näyttelyssä viikonloppuna, jolloin paikalla oli runsaasti muita kävijöitä. Arkena näyttelyyn tutustuminen oli Mäkelän mukaan huomattavasti nautinnollisempaa.
Yhteisötaiteilija Pia Bartsch tilataideteoksen osiossa, josta alkaa kurkistus tulevaisuuteen.Kuva:Sami Kilpiö / HS
Yhteisötaideteoksentoteuttamiseen tarvittiin yhteisö, joten vuoden 2024 keväällä järjestettiin avoin haku, jossa hakijoilta kysyttiin, mihin he haluaisivat matkustaa ajassa.
Noin 300 vapaaehtoisen joukko saapui rakentamaan tilataideteosta. Mukaan mahtui niin lapsia, eläkeläisiä, duunareita, työttömiä kuin tieteilijöitäkin.
Sophia Bartschin mukaan eri alojen ammattilaiset tekivät teoksesta tieteeseen pohjaavan historian osalta, mutta tulevaisuudenkuvissa jäi erityisesti tilaa luovuudelle.
”Taide ja tiede kulkevat täällä käsikädessä”, toteaa Pia Bartsch.
Rizuana Hyseni on tehnyt paljon töitä yhteisötaideteokseen. Hänen lisäkseen alkumeri -huonetta oli rakentamassa noin 70 vapaaehtoista, joista kuusi olivat biologeja.Kuva:Sami Kilpiö / HS
YhdeksänvuotiasRizuana Hysenion yksi teosta rakentaneista vapaaehtoisista.
Hän keksi alkumerihuoneessa työskennellessään tehdä ylimääräisistä paperinpaloista kakkaa.
Hyseni asetteli valmistamansa kakkakikkareet mustekalamaisen oikosarven kärkeen. Tämä sai saman teoksen parissa työskentelevät tieteilijät kiinnostumaan siitä, mistä tämä muinainen merieläin on oikeasti aikanaan ulostanut.
Biologien pitkän selvitystyön myötä kikkareet aseteltiin ilmanottoaukon kohdille.
Muinainen mustekalaa muistuttava oikosarvi kakkaa ilmanottoaukkonsa kautta.Kuva:Sami Kilpiö / HS
1960-luvun huoneessaAnneli Mustonenkertoo pojanpojalleenLuukas Mustoselle, että tältä hänen omassa mummulassaan näytti vuosikymmeniä sitten.
”Amatöörien tekemä, mutta silti niin upea”,Matti Mustonenkehuu vierellä.
Hän kertoo pitävänsä erityisesti siitä, että kaikessa on käytetty kierrätysmateriaaleja.
Pia Bartsch paljastaa entisen nuorisotalon kellarin olleen oikea aarreaitta, sillä sieltä löytyi hylättyä tavaraa aina vanhoista biljardikepeistä muhkeisiin sohviin.
Maalikaupoista saatiin lahjoituksina vanhentuneita maaleja, jotka välillä vähän tuoksahtivat, mutta olivat muuten kelvollisia.
Myös Paavo Nurmi -stadionin vanha tekonurmi sai uuden käyttötarkoituksen näyttelyssä. Nyt se on muun muassa jurakauden vihreä maa dinosaurusten jalkojen alla.
1960-luvun huone muistuttaa Anneli Mustosta hänen omasta mummulastaan.Kuva:Sami Kilpiö / HS",news
"Kainuuseen menevät nyt ne, jotka eivät jaksa muita matkailijoita. Kuhmossa ihmisiä kiinnostavat kansanperinteestä kumpuava alakulttuuri, aitous ja rauha.
Kuhmon Rimmin kylä on yksi Suomen kolmesta vienankarjalaiskylästä. Pirjo Kyllönen ja Kaius Ahtonen puhaltavat eloa hiljaiseen kylään, jotta se inspiroisi matkailijoita kuten se inspiroi kulttuuriväkeä yli vuosisata sitten.Kuva:Outi Neuvonen / HS
Kuhmon perukoilla sijaitsee vienalaiskylä Rimmi, jossa Pirjo Kyllönen ja veljenpoika Kaius Ahtonen kunnostavat takaisin saamaansa sukutilaa matkailijoille.
Kainuun Kuhmosta tarjotaan nyt vaihtoehtoa Lapin turisteihin kyllästyneille.
Kuhmo houkuttelee vierailijoita erämaaluonnollaan, kansanperinteellään ja kulttuuritarjonnallaan.
Kuhmon matkailu- ja viestintäkoordinaattori Inka Makkonen uskoo, että Kuhmon löytävät seuraavaksi nuoret kaupunkilaiset.
Kostamustienvarrella Kuhmossa ei pitkään aikaan näy mitään.
Venäjän rajan lähestyessä vastaan tulee vienalaiskylä Rimmi. Vienalla tarkoitetaan Venäjän Karjalan pohjoisimpia osia, joista Kalevalankin ainekset on pääosin kerätty.
Rimmi on yksi kolmesta Suomen puolen vienalaiskylistä.
Pirjo Kyllösenja veljenpoikansaKaius Ahtosensukutila oli vuosia ulkopuolisen omistuksessa. Nyt se on saatu vihdoin takaisin. Kaksikko palauttaa pihapiiriin esi-isien aikaista henkeä, joka inspiroi taiteilijoita kuten Rimmillä maalannuttaAkseli Gallen-Kallelaa.
Kun remontti valmistuu, palvelee Uljaskan pirtti matkaajia ja karjalaisesta kulttuurista, karelianismista kiinnostuneita.
”Vähän hulluhan pitää olla, että tällaiseen ryhtyy. Tämä on niin rakas paikka minulle; juuret ja tämä kulttuuri, että sen haluaa pelastaa”, Kyllönen virkaa.
Tällaisestaluovasta hulluudesta Kuhmossa halutaan nyt kertoa. Se on osa tarinaa, jolla turistien valtaamaan Lappiin kyllästyneet halutaan houkutella itärajalle erämaaluonnon, kansanperinteen ja kulttuurin pariin.
Jotain kiinnostuksesta kertoo, että kun brittiläinen sanomalehti The Guardianlistasiviime vuonna pohjoismaisia matkailutärppejä, se nosti ainoana Suomesta Kainuun. Lehden mukaan kyseessä on paikka, jossa voi uppoutua luontoon kaukana väkijoukoista. Erityisen suosittelun kohteeksi ylsi Kuhmosta lähtevä vesiretkeilyreitti Tervareitti.
Kuhmon matkailu- ja viestintäkoordinaattori Inka Makkonen arvioi, että Kuhmon löytävät seuraavaksi nuoret kaupunkilaiset, jotka arvostavat luonnonrauhaa ja kansanperinteestä kumpuavaa alakulttuuria.Kuva:Outi Neuvonen / HS
Kainuunlaitamilla voi kysyä, onko Kuhmo kiinnostavampi kuin Lappi, jossa turismin lieveilmiöt ovat jo kestopuheenaiheita.
”Edelläkävijät tajuavat, että Kainuu on coolein maakunta. Kuhmossa on rauha, jota nykyihminen kaipaa, mutta myös värikäs kulttuurielämä”, Kuhmon matkailu- ja viestintäkoordinaattoriInka Makkonensanoo.
Kuhmon kaupunki oli lähes 20 vuotta ilman vakituista matkailuasiantuntijaa, mutta nyt sille on tilaus. Parhaillaankin kaupungissa kiertää joukko kansainvälisiä matkanjärjestäjiä. Vierailu on osa laajempaaArctic Lakeland-kokonaisuutta, jossa Kainuuseen houkutellaan matkailijoilta ulkomailta luonnon ja hiljaisuuden pariin.
Makkosenmielestä suomalaiset matkailijat tuntevat Kuhmon juuri luonnon ja erämaan tyyssijana. Villieläinten tarkkailu ja kalastus ovat kuhmolaista matkailua perinteisimmillään. Alueelta löytyy lähes 1 500 järveä ja yli 200 koskea.
Kun Makkonen puhuu coolista Kuhmosta, hän viittaa johonkin sellaiseen, jota Kyllönen ja Ahtonenkin Rimmin vienankarjalaiskylässä edistävät.
”Tämän ajan ihmiset arvostavat aineetonta kulttuuriperintöä. Ollaan kiinnostuneita siitä, mistä tullaan ja miten se meitä selittää. Meillä siihen avautuu tosi erilainen kulma.”
Pirjo Kyllösen haaveena on istua vanhana mummona Uljaskan pirtissä kertomassa matkailijoile tarinoita esi-isistään. Kyllösen lapsuuden mummula palasi takaisin sukuun monien vaiheiden jälkeen.Kuva:Outi Neuvonen / HS
Kotiseudulleen palannut Makkonen kokee, että Kuhmossa on matkailijalle kaikkea paitsi muovia ja liikaturismia.Kuva:Outi Neuvonen / HS
Makkonen ajattelee, ettei mikään Kuhmossa ole päälle liimattua tai muovista, pikemminkin rosoista ja samaistuttavaa.
Vertauksia Lappiin hän ei halua viljellä, mutta rivien välistä tulee selväksi, että Kuhmosta puuttuvat kaikki negatiiviset lieveilmiöt kuten ennätyskalliit hotellit, airbnb:n valtaavat asuntomarkkinat ja hämäräyrittäjät, joista Lapin talvessa puhuttiin.
”Uskon ihan vilpittömästi, että Kuhmon löytävät seuraavaksi sellaiset nuoret, jotka arvostavat alakulttuuria, aitoutta ja rauhaa. Hetki sitten kuvittelin haluavani suurkaupunkiin, mutta kun palasin takaisin Kuhmoon, tajusin haluavani viettää täällä loppuelämäni”, Makkonen sanoo.",news
"Lähes kaikki Turun sisäiset linjat muuttuivat uuden runkolinjaston käyttöönoton myötä. Matkustajat joutuvat nyt opettelemaan reittinsä uudelleen.
Föliopas Oona Uusitalo neuvoi Jaana Kettukangasta ja Sari Pöyhöstä Ruissalon-bussiin.Kuva:Sami Kilpiö / HS
Turussa otettiin käyttöön uusi runkolinjasto, joka muutti lähes kaikki kaupungin sisäiset bussilinjat.
Joukkoliikennejohtaja Lauri Jorasmaa kertoo uudistuksen tavoitteena olevan matkustajamäärien ja saavutettavuuden parantaminen.
Linja-autovuoroja lisätään 20 prosentilla ja uusia kuljettajia on palkattu lähes 100.
Muutos on herättänyt sekä innostusta että hämmennystä matkustajissa.
KuopiolainenSari Pöyhönenja joensuulainenJaana Kettukangassaapuivat kesäloman viettoon Turkuun.
Maanantaina illalla Kettukangas selasi puhelintaan hotellissa ja huomasi, että tiistaina kaupungissa olisikin tiedossa liikennekaaos. Kaupungin joukkoliikenne muutettaisiin kertarysähdyksellä lähes kokonaan.
”Päästiin heti seikkailun ytimeen”, Kettukangas naurahtaa.
Kaksikko tuli Kauppatorille selvittämään reittiä Ruissaloon. Kaupunki oli varautunut kyselijöihin, sillä torilla oli oppaita opastamassa matkustajia oikeille linjoille.
Oona Uusitalo neuvoi bussien käyttäjiä kauppatorilla.Kuva:Sami Kilpiö / HS
Oona UusitaloTurun kaupungin liikkumispalveluista neuvoi Pöyhöselle sekä Kettukankaalle, miten he pääsivät busseilla Ruissaloon kesäpäivän viettoon.
Uusitalo kuuli tiistaiaamupäivän aikana uudistuksesta sekä risuja että ruusuja.
”Heti aamusta luokseni tuli vanhempi rouva kertomaan, että osti kuukausikortin ihan vain päästäkseen seikkailemaan ja tutustumaan uusiin reitteihin.”
Negatiivista palautetta on tullut matkustajilta, joiden suorat yhteydet muuttuivat vaihdollisiksi.
Turun kaupunginjoukkoliikenne mullistui kertaheitolla tiistaina, kun kaupungissa otettiin käyttöön uusi runkolinjasto. Samalla lähes kaikki kaupungin sisäiset bussilinjat muuttuivat.
Turun joukkoliikennejohtajaLauri Jorasmaakertoo, että uudistuksen tavoitteena on lisätä matkustajamääriä ja joukkoliikenteen saavutettavuutta.
Kyseessä on kymmenen miljoonan euron panostus, jonka vaikutukset näkyvät muun muassa linjaston yksinkertaistamisessa ja vuorojen tihentymisessä.
Jorasmaa kertoo, että kaupunki haluaa tarjota matkustajille uusia vaihtoehtoja laajentamalla reittivalikoimaa.
”Aiemmin ei ole ollut järkeä kulkea busseilla joihinkin paikkoihin, mutta nyt mahdollisuuksia on enemmän”, hän sanoo.
Mazher Salehyan on ajanut bussia Turussa 14 vuotta.Kuva:Sami Kilpiö / HS
Mazher Salehyanon ajanut linja-autoa Turussa jo 14 vuotta, mutta tiistaiaamun työvuoro jännitti silti hieman.
”Tämä on jännittävä päivä kaikille kuskeille”, hän toteaa.
Kun Tampere ja Helsinki päättivät siirtyä runkolinjastoihin, muutos tehtiin niissä vähitellen. Turussa homma hoidettiin toisin.
Salehyan on tyytyväinen siihen, että runkolinjasto otettiin käyttöön kesällä, jolloin arkiliikenteen määrä on vähäisempää. Mahdollisiin ongelmiin on näin helpompi reagoida.
Toistaiseksi kaikki on mennyt hyvin, vaikka Salehyanin mukaan monet matkustajat ovat olleet hämmentyneitä uusista reiteistä.
Runkolinjoillabussit kulkevat tiheästi, noin 5–10 minuutin välein. Lisäksi keskustaa kiertää kehälinja, joka yhdistää runkolinjaston reitit verkostoksi.
Kaupunki uskoo, että jatkossa noin 75 prosenttia kaikista matkoista tehdään runkolinjoilla.
Aiemmin bussilinjoja oli yli sata, mutta uudistuksen myötä määrä puolittui 50:een. Uusista linjoista kymmenen on runkolinjoja.
Linja-autoliikennettä lisätään 20 prosentilla, mikä lisää vuositasolla bussivuoroja tuhansilla vuoroilla sekä ajokilometrejä miljoonilla kilometreillä. Uudistusta varten on palkattu liki 100 uutta kuljettajaa.
Hilkka Isotalo matkusti kauppatorilta Uittamolle bussilla.Kuva:Sami Kilpiö / HS
Aamullamatka Uittamolta keskustaan sujuiHilkka Isotaloltahyvin. Kotimatkallekin löytyi oikea pysäkki.
Häntä kuitenkin huolettavat reittien monimutkaistuminen ja se, miten ikäihmiset löytävät perille.
”Ei oo kauheen kiva”, hän sanoo.
Jo 40 vuotta Turussa asunut Isotalo on oppinut vakioreittinsä, kuten niin moni muukin turkulainen.
Nyt edessä on uuden opettelua.",news
"Yksi vankilapaikka Virossa maksaa Ruotsille 8 500 euroa kuukaudessa, kun Ruotsissa vastaavat kulut ovat keskimäärin 11 500 euroa kuukaudessa.
Ruotsi lähettää vankeja kuvassa olevaan Tarton vankilaan keväällä 2026, mikäli sopimus menee läpi valtiopäivillä.Kuva:Marko Mumm
Ruotsi lähettää 600 vankia Viroon suorittamaan vankeusrangaistustaan. Maan oikeusministeri kertoi päätöksestä keskiviikkona.
Ruotsi vuokraa 400 selliä Tarton vankilasta. Vankilan henkilökunta on virolaista, mutta työkielenä on englanti.
Vankipaikka Virossa maksaa Ruotsille 8 500 euroa kuukaudessa.
Ensimmäiset vangit lähetetään Viroon keväällä 2026, mikäli valtiopäivät hyväksyy sopimuksen.
Ruotsiaikoo lähettää 600 vankia Viroon vankilaan. Yhteensä Tarton vankilasta vuokrataan 400 selliä.
Ruotsin oikeusministeriGunnar Strömmerkertoikeskiviikkona lehdistö­tilaisuudessa, että koko vankila annetaan Ruotsin käyttöön.
Vankilan henkilökunta tulee koostumaan virolaisista, mutta he työskentelevät Ruotsista siirrettyjen vankien kanssa englannin kielellä. Vangeilla on lisäksi oikeus saada käyttöönsä tulkki. Ruotsalaiset osallistuvat vankilan henkilökunnan kouluttamiseen.
Strömmerinmukaan Virolla ja Ruotsilla on yhtenäinen näkemys vankilan turvallisuudesta ja johtamisesta.
Maiden välisessä sopimuksessa otetaan huomioon maiden lainsäädäntöjen erot, jotka koskevat aktiviteetteja, vierailu­oikeutta ja yhteyden­pitoa ulkomaailmaan. Tarkoituksena on, että vankeuden suorittaminen Virossa vastaisi vankeus­rangaistusta Ruotsissa.
Vankien mahdolliset lomat pidetään Ruotsissa.
Yksi vankilapaikka Virossa maksaa Ruotsille 8 500 euroa kuukaudessa, kun Ruotsissa vastaavat kulut ovat keskimäärin 11 500 euroa kuukaudessa. Kuukausi­kustannukseen ei ole laskettu kuljetus­kustannuksia Ruotsin ja Viron välillä.
KeskusteluViron vankilapaikkojen vuokraamisesta alkoi josyksyllä2024.
Konkreettiset neuvottelut käynnistyivät tänä keväänä. Ruotsin hallitus teki alkuvuodesta selvityksen, jonka mukaan vankien lähettäminen Viroon ei ole ristiriidassa Ruotsin perustuslain tai Euroopan ihmis­oikeus­sopimuksen kanssa.
Sopimus Viron ja Ruotsin välillä on tarkoitus allekirjoittaa tänä kesänä. Sen jälkeen päätöksen läpimeno vaatii Ruotsin valtiopäivien hyväksynnän kolmen neljäsosan enemmistöllä.
Mikäli esitys etenee suunnitelmien mukaan, ensimmäiset vangit lähetetään Viroon keväällä 2026.
Vangit, joita siirto koskee, ovat yli 18-vuotiaita miehiä, joiden ei katsota aiheuttavan merkittävää turvallisuus­riskiä.
Tartonvankilaan mahtuu noin tuhat vankia, mutta Virolla on itsellään ollut käyttöä vain muutamalle sadalle paikalle.
Yhteensä Virolla on arviolta 3 000 vankilapaikkaa, mutta tarvetta vain noin puolelle niistä. Ruotsalaisen televisio­kanava TV4:n haastattelussa Tarton vankilan johtajaKonstantin Nikiforovtotesi tyhjien vankiloiden ylläpidon olevan kallista veronmaksajille.
Viro neuvotteli vuokraamisesta Ruotsin lisäksi Alankomaiden kanssa.",news
"Visby
Gotlannissa kannustetaan Almedalsveckanin kävijöitä säästämään vettä peseytymällä suihkun sijaan meressä.
Morgondopp-tempaus järjestetään kolmatta kertaa ja uinnin ohella järjestäjät jakavat tietoa veden säästämisestä ja vastuullisesta matkailusta.
Gotlannin vesitilanne on vaikea vähäisten sateiden ja lumettomien talvien vuoksi, ja suihkun korvaaminen uinnilla voi säästää jopa 60-70 litraa vettä.
Kahdeksaltaaamulla Almedalsveckanin tapahtumatelttojen lomaan osuvalla laiturilla on liki ruuhkaa. Tutut ja tuntemattomat vaihtavat vaatteitaan ja juttelevat iloisena sekamelskana eilisillan tapahtumista ja uimisen ihanuudesta.
Osa on selvästi saapunut paikalle suoraan sängystä liki yöpukusillaan. Toiset taas on kirmannut uimaan juoksulenkiltä.
Laiturilla istuskelevaCharlotte Härnvitiirailee vuoroin merelle ja rannalle. Hän odottelee treffikumppaniaan. Kerran Härnvi ehtii jo innostua, joku vilkuttaa merestä.
”Ei se ollutkaan minun deittini”, hän toteaa palatessaan takaisin tarkistamasta.
Härnvi kertoo tanssineensa edellisiltana samaisella rannalla ja tavanneensa miehen, jonka kanssa hän sopi aamu-uintitreffit. Treffikumppani ei kuitenkaan vaikuta olevan tulossa paikalle.
Liekö jänistänyt, sillä meriveden lämpötila pyörii vielä kirpeissä 12–14 asteen lukemissa.
Oharit eivät tunnu Härnviä painavan, sillä aamuinen pulahdus kiinnostaa joka tapauksessa. Nainen nousee ylös ja toteaa menevänsä uimaan sitten yksin. Raikkaassa meressä jänistäjämies unohtuu saman tien.
”Ah, kuinka rakastankaan uimista”, Härnvi huudahtaa nautiskellen aalloissa.
Gustaf Persson on kehittänyt vaimonsa Linnean kanssa tapahtumaa silmällä pitäen hunajasaippuan, joka sopii luonnonvesissä peseytymiseen. Jokainen uimari saa lainasaippuan käyttöönsä matkalla laiturille.Kuva:Rickard Kilström
Ontorstai ja Almedalsveckanin ensimmäinen aurinkoinen aamu, mikä selittää osaltaan ruuhkaa. Almedalsveckan on Ruotsin suurin poliittinen keskusteluviikko, joka järjestetään vuosittain Gotlannissa.
Aiempina aamuina Morgondopp-tempaukseen, eli merikylpyyn ja aamukahville on saapunut vain joitain kymmeniä rohkeita uimareita.
Kolmatta kertaa järjestettävä Morgondopp eli aamupulahdus on Gotlannin oma tempaus, jolla pyritään houkuttelemaan Almedalen-kävijät säästämään vettä. Suihkun sijaan kannustetaan uimaan. Gotlannin alueen edustajat tarjoavat uimareille aamukahvit ja kertovat samalla saaren hankalasta vesitilanteesta sekä vastuullisesta matkailusta.
Osauimareista on käynyt urheasti uimassa joka aamu tuulesta, sateesta ja hyytävästä kylmyydestä huolimatta. Näihin rohkeisiin uimareihin kuuluvat myösMarcela Mieres EnerothjaLena Gatenborg, jotka kertovat uineensa jopa tiistaina, kun meri kuohui vaahtopäisinä aaltoina.
”Tykkäämme uida ja säästää vettä”, naiset toteavat.
Marcela Mieres Eneroth ja Lena Gatenborg ovat osallistuneet Almedaleniin jo kymmenen vuoden ajan. Monille aamu-uinneista on tullut tiivis osa Almedalen-kokemusta ja -perinteitä.Kuva:Rickard Kilström
Gotlannin matkailunedistämis­yhdistyksen projektipäällikköKati Ahteekertoo suurimman osan saapuvan paikalle unisina, mutta pulahduksen jälkeen uimarit palaavat infopisteelle kysymään lisää vesitilanteesta ja veden säästämisestä.
Saarenpohjavesi on ollut viime vuosina historiallisen matalalla vähäisten sateiden ja vähälumisten talvien vuoksi. Vesipula on todellinen uhkakuva ja saari onsiirtynytvalmiustilaan sen vuoksi. Suihkun korvaaminen uinnilla säästää jopa 60–70 litraa vettä.
Alueen hallinto ohjeistaa matkailijoita jo laivoilla ja lentokentällä säästämään vettä saarella vieraillessaan. Gotlannissa vierailee vuosittain noin miljoona matkailijaa.
Yksistään Almedalenin viikko kokoaa Gotlannin pääkaupunkiin kymmeniätuhansia vierailijoita. Viime vuonna osallistujia oli arviolta 35 000, mikä on yli puolet enemmän kuin saarella on asukkaita.
Heistä yli sata osallistui aurinkoisen aamun vedensäästötalkoisiin. Pitkän tovin uituaan Härnvikin nousee laiturille kuivattelemaan ja valmistautumaan työpäivään. Hän on tyytyväinen ilmastotekoonsa, vaikkei se hänen aamunsa ykköstavoite ollutkaan.
”Uimaan lähteminen ei kyllä koskaan kaduta.”
Paikalliset hotellit ovat halunneet tukea Morgondopp-tempausta ja hoitavat rannalla jaettavien lainapyyhkeiden pesun. Kävijöitä on kehotettu myös tulemaan oman pyyhkeen kanssa, jotta vettä säästyisi myös pyyhepyykissä.Kuva:Rickard Kilström",news
"Munkit vastustavat karaokea, asukkaat yökerhoa. Eero Kotli kertoo, minkälaista on elää turistikadun varrella.
Viru-katu Tallinnan Vanhassakaupungissa.Kuva:Marko Mumm
Taiteilija Eero Kotli kertoo elämästä Tallinnan Vanhassakaupungissa turistikatu Viru-kadun varrella.
Kotli kärsii yökerhon melusta.
Vanhankaupungin asukkaita huolettavat myös Airbnb-vuokraukset, jotka vähentävät vakituisia asukkaita.
Kotli toivoo parempaa kaupunkisuunnittelua, mutta suhtautuu myönteisesti turisteihin, erityisesti suomalaisiin.
Viru-kadultaalkaa Vanalinn eli Vanhakaupunki.
Ravintolan edessä seisoo aasialainen ryhmä, karaokebaarien varjoissa istuu suomalaisia oluella, hampurilaisbaarin liepeillä parveilee tallinnalaisnuoria, porttikongissa kaupittelee rihkamaa kauppias ja tornin juurella musisoi katusoittaja.
Turisteja on hehtaaria kohden kuin Venetsiassa, tutkijat laskivat ennen pandemiaa. Turistit ovat palanneet. Jos kaikki yli neljä miljoonaa Tallinnan satamaan saapuvaa matkustajaa suuntaisivat Vanhaankaupunkiin, se tarkoittaisi jopa 2000 turistia yhtä asukasta kohden.
Vanhankaupungin asukkaat ovat väistyneet väistyvät turistien tieltä. Vakituisia asukkaita on parituhatta.
Taiteilija Eero Kotli perheineen on jäänyt. Hän kertoo, millaista on elää Viru-kadun varrella.
Rautaporttiaukeaa summerin soitolla. Porttikäytävä johtaa sisäpihalle, jossa kasvaa köynnöksiä ja mansikoita.
Porttikäytävä vie Viru-kadulta asuintalon sisäpihalle.Kuva:Marko Mumm
Talon kaikissa asunnoissa asutaan. Talossa on pitkään asunut lapsiperheitä.Kuva:Marko Mumm
Pihan tuoli on taiteilija Eero Kotlin tekemä.Kuva:Marko Mumm
Kalkkikiviportaat vievät ylös ovelle, jossa Eero Kotli odottaa. Hän löysi vinttikerroksen 1990-luvun puolivälissä, ja remontoi sen kodiksi.
Kalkkikiviset portaat johtavat pihalta entiselle vintille, joka on remontoitu kodiksi.Kuva:Marko Mumm
Talon vanhin osa on peräisin 1300-luvulta, ajalta, jolloin hansakauppiaat rakensivat vauhdilla Tallinnaa, silloista Rääveliä. Räävelin aikainen rakennuskanta on säilynyt niin hyvin, että Vanhakaupunki on Unescon suojelema maailmanperintökohde.
”Meillä on kaunis Vanhakaupunki. Mieluusti näyttäisimme sisäpihoja ja koteja sivistyneille turisteille”, Kotli sanoo.
Ensin pitäisi ratkaista muutama ongelma. Hän istuutuu olohuoneen sohvalle kertomaan.
Yksiongelmista ilmestyi olohuoneen seinän taakse, kun siellä avattiin illallisravintola, joka muuttuu viikonloppuisin yökerhoksi.
Viikonloppuisin naapurista kantautuu basson kumina seinän läpi aina pikkutunneille asti.
Ravintola mainostaa kotisivullaan, että viikonloppuisin DJ kohottaa tunnelmaa ja että se on Vanhankaupungin yöelämän vilkkaimpia paikkoja. Aukioloaika: ”kello 17 –myöhään”.
Yöaikainen jytke valvottaa asukkaita, jotka hälyttävät ajoittain kunnallispoliisin, Mupon. Tilanne ei ole silti muuttunut. Mupoa moititaan usein saamattomuudesta.
Kerran kunnallispoliisi saapui vasta puolentoista tunnin kuluttua. Matkalla poliisi oli jäänyt valvomaan suomalaista naista, joka makasi juopuneena Viru-kadulla.
”Mutta se oli yksittäistapaus”, Kotli sanoo.
Kotlit viettävät kesän tavallisesti maalla, mutta viikonloppuna tyttären perhe tuli lentokentältä.
”Ravintola rikkoo kotirauhaa. Siksi sen tehtävä olisi asentaa ääni- ja tärinävaimentimet”, sanoo Kotli.
Perhe ei halua olohuoneeseen äänieristyslevyjä, sillä seinä on liian arvokas peitettäväksi. Seinät ovat huomiota herättävän korkeita. Alempana, valkoisen maalin alla, oleva kohouma näyttää, missä katon harjan raja kulki 1700-luvun lopulla.
Eero Kotlin lempipaikka on korkean katon alla olohuoneessa.Kuva:Marko Mumm
Toinenongelma sijaitsee hieman etäämpänä muurin kupeessa Müürivahe-kadulla. Dominikaanisen luostarin munkit epäilevät, että kappelia vastapäätä – entisen bordellin ja baarin paikalle – olisi tulossa karaoke.
Kotli on tutustunut munkkien huoleen Vanhankaupungin asukasyhdistyksen hallituksessa. Kirjeessään kaupungille luostari kysyi:
”Miksi kaupunginhallitus ei suosi kiinteistön käyttöä tarkoitukseen, joka vastaa paikan perinnettä ja luonnetta?”
Luostari perustettiin Müürivahe-kadulle 1200-luvulla. Munkit palasivat 1990-luvulla.
Liikekiinteistön omistava kaupunki on vastannut kyselyihin, että vuokralaisella on lupa ravitsemuspalvelujen tarjoamiseen kello 10:n ja 02:n välillä. Eroottinen tai seksuaalissävytteinen viihde ei ole sallittu.
Vanhassakaupungissa on ainakin neljä karaokea, joilla on suomenkieliset nimet: Tähtikaraoke, Satumaa, Helsinki ja Stadi.
Kotlien naapurustossa sijaitsee Helsinki, mutta siitä Kotli ei ole kuullut valituksia.
Helsingin terassilla näkyy ja kuuluu usein suomalaisia oluella.
”En sanoisi, että suomalaiset pistäisivät silmään”, hän sanoo.
Suomalaiset eivät hallitse turistien joukossa eivätkä kulje laumoissa, jotka tukkivat katuja.
Enää ei näy ylimielisyyttä siitä, että suomalaisilla olisi enemmän rahaa, Kotli sanoo.
Kolmasongelma näkyy pienestä ikkunasta, jonka takana, naapurikadulla, on asuintalo. Eräs yritys alkoi haalia asuntoja matkailijoiden Airbnb-vuokraukseen. Asukkaat muuttivat pois, kunnes jäljelle jäi enää yksi. Hänkin viettää puolet ajasta ulkomailla.
Jopa kolmannes Vanhankaupungin asunnoista oli ennen pandemiaa Airbnb-käytössä.
Kotlien taloyhtiö torjui Airbnb:n yrityksen. Sijoittaja vuokrasi asunnon pitkäaikaiselle asukkaalle. Tällä hetkellä kaikissa yhdeksässä asunnossa asutaan vakituisesti. Vain katutasossa on liikehuoneisto.
Ikkunat kuuluvat samaan asuntoon. Nurkista vain kaksi on täysin suoria.Kuva:Marko Mumm
Täällä ovat kasvaneet perheen seitsemän lasta. Kuopus,Marta Kadri Kotli, asuu vielä kotona. Hän odottaa huoneessaan lähtöä Tarttoon ja maalle. Neuvostoaikana hänen huoneensa paikalla oli yksiö, ja ruokahuoneen paikalla toinen yksiö.
Neuvostoaikana tällä paikalla oli kaksi yksiötä, Kotli näyttää.Kuva:Marko Mumm
Tallinnan kaupunki on ajoittain harkinnut turismiveroa lieventämään matkailun aiheuttamia ongelmia. Eero Kotli ei usko, että vero muuttaisi mitään. Hän kaipaisi pitkäjänteisempää suunnittelua.
Tästä esimerkki on tavoite muuttaa Pikk- ja Lai-kadut kulttuurikaduiksi. Niiden varsilla on jo museoita ja esittävää taidetta.
Viime vuosikymmenen alussa Vanhankaupungin asukasyhdistys pelkäsi, että Unescon maailmanperintökohde muuttuisi punaisten lyhtyjen alueeksi.
Marta Kadri ja Eero Kotli lähtevät Tarttoon ja maalle. He poistuvat kotoa Viru-katua pitkin etäämmäs parkkipaikalle.Kuva:Marko Mumm
Kotli painottaa, ettei vastusta turisteja. Varsinkin suomalaiset ovat läheisiä.
”Tervetuloa!”, hän toivottaa.
Sitten on jo aika lähteä Tarttoon ja maalle.",news
"Rahaa on kulunut esimerkiksi komennuksille määrätyn henkilöstön päivärahoihin ja matkakustannuksiin. Rajalla rahaa ovat nielleet myös helikopterit ja merikontit.
Nuijamaan raja-asema marraskuussa 2023 ennen rajan sulkemista.Kuva:Ivan Bessedin
Suljettu itäraja aiheuttaa Suomelle yli puolen miljoonan euron ylimääräiset kustannukset kuukaudessa.
Tullille tilanne maksaa 150 000–200 000 euroa kuukaudessa, kun henkilöstöä on siirretty muualle Suomeen.
Rajavartiolaitoksen ylimääräiset kulut olivat puolen vuoden jaksolla keskimäärin 450 000 euroa kuukaudessa.
Rahaa kuluu esimerkiksi henkilöstön päivärahoihin, matkakustannuksiin ja merikonttien vuokriin.
Suljettuitäraja aiheuttaa Suomen viranomaisille parhaillaan yli puolen miljoonan euron ylimääräiset kustannukset joka kuukausi.
Lisäkuluja syntyy niin Rajavartiolaitokselle kuin Tullillekin. Kustannukset johtuvat rajanylityspaikkojen sulkemisesta, turvapaikanhaun keskittämisestä ja rajavalvonnan tehostamisesta.
Suomi sulki rajan loppuvuonna 2023 sen jälkeen, kun Venäjä syötti rajalle turvapaikanhakijoita. Ilmiötä kutsutaan välineellistetyksi maahantuloksi. Suomi pitää tätä vakavana uhkana kansalliselle turvallisuudelle ja yleiselle järjestykselle.
Rajasulut olivat ensin määräaikaisia, mutta huhtikuussa 2024 raja suljettiin toistaiseksi. Tätä päätöstä jatkettiin huhtikuussa 2025.
Kustannuksia käsitellään sisäministeriön huhtikuisessa muistiossa itärajan sulun jatkamisesta ja valtiovarainministeriön tuoreessa lisätalousarvioehdotuksessa.
Tullillenykytilanne maksaa joka kuukausi 150 000–200 000 euroa ylimääräistä. PääjohtajaSami Rakshitinmukaan kulut johtuvat siitä, että itärajan henkilöstö on komennettuna töihin muualle Suomeen.
Työntekijöitä on siirretty esimerkiksi Helsinki-Vantaan lentoasemalle, satamiin ja Lapin lentokentille. Matkustaminen, yöpymiset ja päivärahat maksavat. Henkilöstöä on ollut komennuksilla noin 250.
Rakshitin mukaan Tullilla on ollut pääkaupunkiseudulla työvoimavajetta, jota on paikattu itärajalta vapautuneilla työntekijöillä. Tullin työntekijät ovat myös avustaneet esimerkiksi Lapin lentoasemilla, joilta on voitu vapauttaa Rajavartiolaitoksen henkilöstöä muihin töihin.
Pysyviä ratkaisuja Tullin työntekijöiden sijainneista ei ole voitu tehdä, koska itärajan ylityspaikat pitää pystyä tarvittaessa avaamaan päivissä. Tilanne on paitsi kallis, Rakshitin mukaan myös työntekijöille rankka.
”Komennusmenettely ei voi loputtomiin jatkua.”
Tarvitsemansa rahat Tulli on saanut valtion lisätalousarviosta.
Sisäministeriön muistiossa käsitellään rajasulun taloudellisia vaikutuksia.Kuva:Ruutukaappaus Sisäministeriön muistiosta
Rajavartiolaitoksenylimääräiset kulut olivat viime elokuusta tämän vuoden helmikuuhun 2,7 miljoonaa euroa. Rajavartiolaitos ei arvioi kuluja samalla tavalla kuukausittain kuin Tulli, mutta menneestä puolen vuoden jaksosta laskettuna kuukauden keskiarvo oli 450 000 euroa.
Suunnittelu- ja talousyksikön päällikköSamuli MurtonenRajavartiolaitokselta kertoo, että rahaa menee esimerkiksi merikonttien vuokriin. Kontteja vuokraamalla varaudutaan mahdolliseen poikkeuslain käyttöönottoon.
Suomessa on voimassa niin sanottu käännytyslaki, joka voidaan ottaa käyttöön tarvittaessa. Sen turvin ihmisten pääsy Suomeen voidaan estää tilanteessa, jossa Venäjä pyrkii vaikuttamaan Suomeen hyväksikäyttämällä maahantulijoita. Tällöin rajavartijat arvioivat rajalla sitä, onko ihminen erityisen haavoittuvassa asemassa.
Sekin maksaa, että Rajavartiolaitoksen henkilöstöä koulutetaan poikkeuslain käyttöönoton varalle.
Ylimääräisetkulut ovat laskeneet viime vuodesta. Loppuvuodesta 2023 tämän vuoden helmikuun loppuun ylimääräisiä kuluja syntyi Rajavartiolaitokselle lähes 22 miljoonaa euroa. Ne liittyvät Murtosen mukaan välineellistetyn maahantulon ilmiön hallitsemiseen.
Noin 15 miljoonaa kului loppuvuoden 2023 ja maaliskuun 2024 välillä. Tuolloin henkilöstö sai komennuksia tarvittaviin paikkoihin ja maastorajalla partiointia lisättiin. Rajavartiolaitos myös kutsui töihin eläköityneitä rajavartijoita. Rahaa nielivät niin helikopterit kuin rajanylityspaikkojen tilapäiset esterakenteetkin.
Rajavartiolaitos sai ylimääräisiin kuluihin 16 miljoonaa euroa EU:n hätäapurahoitusta marraskuussa 2024. Myös valtio on myöntänyt rajalle rahaa lisätalousarvion kautta.
Tie Vaalimaan raja-asemalle on suljettu aidoin ja betoniestein. Kuva on otettu huhtikuussa.Kuva:Markku Ulander / Lehtikuva",news
"Toinen onnettomuuskopterin ohjaajista oli kuuluisa liikemies Oleg Sõnajalg, joka lensi vuosikymmeniä mantereen ja Saarenmaan välillä. Viimeiselle lennolle kopterit nousivat Tallinnan satamasta kivisen Linnahallin takaa.
Onnettomuuskopterit nousivat tältä helikopterikentältä Tallinnan sataman Linnahallin takana.Kuva:Marko Mumm
Tallinnansatamassa kohoaa kivinen, neuvostoaikainen rakennus, jonka päälle voi kiivetä portaita pitkin ihailemaan maisemia. Jos jatkaa rakennuksen reunaa rantaan päin, näkee mainokset teksteillä: ”Kopterfly” ja ”Aviation Academy”.
Tämän neuvostoaikaisen kulttuuri- ja vapaa-ajan linnakkeen, Linnahallin, takana on helikopterikenttä.
Lauantaiaamupäivänä noin yhdeltätoista kaksi yksityisomistuksessa olevaa helikopteria valmistautui täältä lähtemään Suomeen Piikajärven ilmailutapahtumaan. Iltapäivällä levisi uutinen, että helikopterit olivat pudonneet maahan Suomessa Eurassa.
Linnahall on neuvostoaikainen kulttuuri- ja vapaa-ajan palatsi, joka rakennettiin vuoden 1980 olympialaisten kunniaksi. Rakennuksen tulevaisuu­desta ei ole päätetty.Kuva:Marko Mumm
Tallinnassahelikopterien lähtöpaikalla on hiljaista lauantai-iltapäivänä. Alueella liikkuu lähinnä kalastajia onkineen.
KalastajaRoman Marinon tullut ongelle poikansaNikita Marininjälkeen. HS:n pyynnöstä hän soittaa pojalleen.
”Monta helikopteria näit?”
Nikita Marin kertoo, että helikoptereita oli kaksi. Ne junnasivat pitkään kentällä. Hän halusi kuvata ne lennossa, mutta ei jaksanut odottaa. Aikaa kului hänen mielestä ainakin viisi minuuttia. Myöhemmin hän näki, että ne lensivät pohjoiseen päin.
Roman Marin käy viikonloppuisin kalastamassa helikopterikentän alapuolella. Helikopterit lentävät harvoin eivätkä häiritse kalastusta. Paikka on hiljainen ja tuulelta suojassa.
Helikopterikenttä sijaitsee Linnahallin takana.Kuva:Marko Mumm
Linnahallinhelikopterikenttä tuli tunnetuksi, kun sieltä kulki reittiliikenne Helsingin ja Tallinnan välillä.Liikennöinti loppui vuonna 2005, kun helikopteri putosi mereen ja 14 ihmistä kuoli. Kenttä jäi kuitenkin yksityiseen käyttöön.
Tallinnan ilmailupiireihin kuuluu kymmenkunta helikopterin omistajaa, joiden parissa tieto onnettomuuskopterien ohjaajista levisi nopeasti.
HS:n tallinnalaisen ilmailualan lähteen mukaan toisen helikopterin ohjaaja oli kuuluisa tuulivoimayrittäjäOleg Sõnajalg. Hän on nelipaikkaisen Robinson R44-helikopterin omistaja ja kokenut lentäjä.
HS:n lähteen mukaan Oleg Sõnajalg ohjasi aina itse omaa kopteriaan.
Postimeeskirjoitti lauantai-iltana, että Oleg Sõnajalan läheinen on vahvistanut lehdelle tiedon tämän kuolemasta.
Oleg Sõnajalg tunnettiin ympäri Viron siitä, että hän liikkui helikopterilla. Matka taittui lentäen hänen Saarenmaan kotinsa ja Viron mantereen välillä.
KunHS kirjoittiSõnajalan veljesten perheiden taloista Saarenmaalla vuonna 1998, he ajoivat vielä maantietä pitkin valkoisilla Corveteilla. Matka vei aikaa. Pian kuvioon tuli lentäminen.
Kiinteistövälittäjä kertoi kerran HS:lle, että Sõnajalg oli asunnon esittelyssä halunnut tietää, kuuluuko taloon helikopterin laskeutumispaikka.
Virolaisetovat seuranneet Oleg Sõnajalan vaiheita Neuvostoliiton hajoamisen loppuvuosilta alkaen. Hän tuli tunnetuksi uskonnollisella pop-bändillään yhdessä veljensä kanssa. Bändiin kuuluivat myös veljesten puolisot, jotka olivat kaksosia.
Bändi veti aikoinaan täyteen helikopterikentän vieressä sijaitsevan Linnahallin suuren salin, joka ei ole enää käytössä.
Hiljattain Oleg Sõnajalg meni uudelleen naimisiin, ja pariskunnalle syntyi lapsi.
Toisen helikopterin ohjaaja on epävirallisen lähteen mukaan rakennusalan yrittäjä, joka ei ole julkisuuden henkilö.
Tallinnanilmailupiireissä on spekuloitu onnettomuuden syistä. HS:n lähde epäilee syyksi tuulta ja inhimillistä erehdystä, minkä vuoksi helikopterit lensivät liian lähelle toisiaan.
Lauantai-iltana oli käynnissä kuolleiden tunnistaminen. Tietoa eloonjääneistä ei ole, sanoi epävirallisten tietojen pohjaltaBrita KikasViron ulkoministeriöstä HS:lle.
Lentosuunnitelman mukaan toisessa helikopterissa oli kaksi, toisessa kolme ihmistä.",news
"Mies maksoi kaupassa, kioskilla ja ravintoloissa netistä tilatuilla valerahoilla. Setelit olivat elokuvakäyttöön tarkoitettuja.
Poliisin esitutkintapöytäkirjan valokuvaliitteessä on kuvia valerahoista. Mies tilasi verkosta 20 ja 50 ”euron” leikkiseteleitä.Kuva:Lounais-Suomen poliisi
Mies huijasi yrittäjiä kiinalaisesta halpakaupasta tilatuilla leikkirahoilla Uudessakaupungissa keväällä 2024.
Hän tilasi Temu-verkkokaupasta 380 ”euroa” elokuvakäyttöön tarkoitettuja rahoja. Hän maksoi valerahoilla kioskilla, ravintoloissa ja K-marketissa.
Mies tuomittiin rahajäljitelmän levityksestä ja kuudesta lievästä petoksesta 70 päiväsakon rangaistukseen.
Poliisin mukaan rahajäljitelmien käyttö on nykyään harvinaista ja hiipuva rikollisuuden ala.
Mieshuijasi yrittäjiä leikkirahoilla Uudessakaupungissa keväällä 2024.
Asia käy ilmi Varsinais-Suomen käräjäoikeuden loppukeväällä antamasta tuomiosta. Leikkirahat oli tilattu kiinalaisesta halpakauppa Temusta.
Esitutkintamateriaalin mukaan vuonna 2000 syntynyt mies kertoi poliisin kuulustelussa, että hän sai ajatuksen kokeilla käyttää kaupoissa valerahoja, kun oli ”nauttinut koko päivän alkoholia”.
Mies kertoi käyttäneensä valerahoja muun muassa kioskilla, kebab-pizzerioissa ja K-marketissa. Mies osti virvoitusjuomia, lonkeroa ja tupakka-askin. Hänen tarkoituksenaan oli saada vaihdossa oikeaa rahaa takaisin.
Mies kertoi poliisin kuulustelussa tilanneensa Temu-verkkokaupasta yhteensä 380 ”euroa” elokuvakäyttöön tarkoitettuja rahoja. 20 ja 50 ”euron” setelit maksoivat yhteensä noin 25 euroa.
Poliisin esitutkintapöytäkirjan mukaan seteleistä puuttuvat muun muassa hologrammit. Muuten aidon näköisissä seteleissä on reunassa englanninkielinen teksti, jossa varoitetaan laittomuudesta ja kerrotaan, että seteli on tarkoitettu elokuvarekvisiitaksi. Seteleissä lukee myös ”movie money” eli elokuvaraha.
Valesetelin reunassa kerrotaan englanniksi, että seteli on tarkoitettu elokuvarekvisiitaksi. ”This is not legal. It is to be used for motion props”, setelissä lukee.Kuva:Lounais-Suomen poliisi
Leikkirahaaon ollut liikkeellä Suomessa ennenkin. Esimerkiksi vuonna 2019 valerahoilla oli maksettuTampereellakaupoissa ja kioskeissa sekäPäijät-Hämeessämuun muassa ravintoloissa.
YlikomisarioStephan SundqvistLounais-Suomen poliisilaitokselta kertoo, että rahajäljitelmiiin liittyvät tapaukset ovat nykyään harvinaisia.
”Tietysti käteisen rahan käyttö vähenee koko ajan”, hän toteaa.
Hän sanoo, että lisäksi aika pienissäkin kaupoissa on nykyään setelintunnistimet, joilla tarkistetaan setelin aitous.
Sundqvist kommentoi asiaa yleisellä tasolla. Hän kertoo, että tapauksia tulee ilmi silloin tällöin, mutta ilmiö on Suomessa pienenemään päin.
”Tämä on hiipuva rikollisuuden ala”, hän sanoo.
Poliisi varoittelee aika ajoin erilaisista huijauksista.
”Silloin kun rahaliikenteeseen kohdistuu rikoksia, tietoverkkoavusteiset rikokset on nyt se muotisana. Erilaiset nettihuijaukset ja tekstiviestihuijaukset”, Sundqvist sanoo.
Kyse voi olla esimerkiksi pankkitunnusten kalasteluista tai rakkaushuijauksista.
”Uskon, että rikollisten näkökulmasta se on huomattavasti tehokkaampi tapa tienata rahaa. Ehkä he ajattelevat, että riskitkin ovat pienempiä”, Sundqvist sanoo.
Jos rikollinen maksaa vaikka kaupassa väärällä setelillä, hän voi jäädä kiinni verekseltään.
Uudessakaupungissavalerahojen jäljille päästiin nopeasti. Poliisi tavoitti miehen seuraavana päivänä, ja hän tunnusti syyllisyytensä.
K-marketissa ”20 euron seteli” oli huomattu jäljitelmäksi puoli tuntia sen jälkeen, kun mies oli maksanut sillä. Mies oli myyjille tuttu.
Myöhemmin K-marketiin päätyi toinen valeseteli, jolla mies oli maksanut ensin kebab-pizzeriassa. Pizzerian pitäjä kertoi kuulustelussa, että hänen entinen yhtiökumppaninsa oli käynyt ostamassa setelillä jotakin K-marketista. Pizzeriassa ei ollut huomattu, että seteli ei ollut oikea.
Kauppiaan mukaan kauppaan päätyi yhteensä kolme väärää seteliä.
Miestuomittiin rahajäljitelmän levityksestä sekä kuudesta lievästä petoksesta. Käräjäoikeus tuomitsi miehen 70 päiväsakon sakkorangaistukseen.
Tuomio on lainvoimainen.",news
"Turkuun valmistuu ensi vuonna uusi musiikkitalo Aurajokirantaan. Yhtenä sen erikoisuutena on katolle rakennettava puisto.
Turun musiikkitalo avautuu yleisölle syksyllä 2026. Konserttisalin arkkitehtuuri on toteutettu akustiikan ehdoilla, mikä tekee siitä turkulaisten mielestä maailmanluokan konserttisalin.Kuva:Ville-Veikko Kaakinen / HS
Turkuun valmistuu ensi vuonna uusi musiikkitalo Fuuga.
Fuugan erityispiirteitä ovat huippuluokan akustiikka, musiikin ja esittävän taiteen yhdistävä ohjelmatarjonta ja katolle rakennettava puutarha.
Musiikkitalon johtaja Samppa Rinne haluaa, että kolmen vuoden kuluessa jokainen turkulainen on käynyt Fuugassa.
Turunkeskustaan nousee parhaillaan musiikkitalo Fuuga.
Rakentumassa on kulttuurielämän keskus, jota turkulaiset kehuvat yhdeksi maailman parhaista konserttisaleista. Fuugan halutaan puhuttelevan myös heitä, joita korkeakulttuuri ei kiinnosta.
HS kysyi asiantuntijoilta musiikkitalon työmaalla, mikä tekee Fuugasta niin erityisen, että sitä voi väittää yhdeksi maailman parhaista musiikkitaloista. Selvisi neljä merkityksellistä tekijää.
”Tänne tulee aivan maailmanluokan akustiikka”, Turun filharmonisen orkesterin intendenttiNikke Isomöttönensanoo.
HS on kertonut aiemmin, kuinka pilkuntarkastiFuugan akustiikkaasuunnitellaan ja mallinnetaan.
Fuugan isossa konserttisalin kaarevien pinnat ovat kuusta, lattia ja istuimet saarnea ja esiintymislava mäntyä. Mikään salissa ja sen arkkitehtuurissa ei ole akustiikalle sattumanvaraista.
”Kuulijoille pitää saada äänestä oikeansuuntaisia ja oikeanaikaisia heijastuksia. Ne tulevat rakenteista, joiden muodot ja kaltevuudet hajottavat ääntä, joka saavuttaa kuulijat juuri oikeaan aikaan”, Isomöttönen kuvaa.
Hän vertaa uusinta tieteellistä tutkimusta hyödyntävän akustiikkasuunnittelun haastavan jopa Euroopan parhaimpina pidetyt musiikkitalot Musikvereinin Itävallan Wienissä sekä Concertgebouwn Alankomaiden Amsterdamissa.
Musiikkitalo Fuugan johtaja Samppa Rinne haluaa, että musiikkitalon löytävt muutkin kuin klassisen musiikin ystävät.Kuva:Ville-Veikko Kaakinen / HS
Fuugan pääkäyttäjä on Turun filharmoninen orkesteri, mutta ohjelmistossa nähdään myös populaarikulttuuria ja kansainvälisiä artisteja.
Musiikkitalon johtajaSamppa Rinteentavoitteena on, että jokainen turkulainen, eivät ainoastaan klassisen musiikin ystävät, on kolmen vuoden kuluessa kokenut Fuugan.
”Kun on tarpeeksi avarakatseinen ja rohkea saavutamme kaikenlaiset yleisöt”, Helsingin kulttuuritehdas Korjaamolta Fuugaan siirtynyt Rinne kuvaa.
Yksi Fuugan erityisyyksistä on sen sijainti Turun kaupunginteatterin kyljessä ja tavoite tehdä teatterin kanssa tiivistä esittävän taiteen ja musiikin yhteistyötä.
Kattoterassilta voi ihailla Turun yli avautuvaa näkymää. Katolle perustetaan myös tuhannen neliön puutarha, joka korvaa rakennuksen alle jääneen Itsenäisyydenaukion puistoaluetta.Kuva:Ville-Veikko Kaakinen / HS
Parinkymmenen metrin korkeudessa olevalle kattoterassille tulee myös ravintolapalveluita. Terassi on avoinna kaikille myös varsinaisten kulttuuritapahtumien ulkopuolella.Kuva:Ville-Veikko Kaakinen / HS
Musiikkitalo kurottaa 32 metrin korkeuteen. Sen kattoterassilta avautuvat näkymät jokirantaan, kaupunkikeskustaan sekä Samppalinnan maauimalaan.
Kattoterassin erikoisuutena on tuhannen neliön puutarha, joka korvaa rakennuksen alle jääneen Itsenäisyydenaukion. Katolle tulee myös ravintola, jossa on yhteensä yli 200 asiakaspaikkaa sisä- ja ulkotiloissa.
”Rakentamaton puistoalue oli kaupunkilaisten henkireikä. Nyt se siirtyy kaupungin kattojen ylle aivan poikkeukselliseen ympäristöön ja kaikille avoimena”, Turun kaupunkisuunnittelujohtajaTimo Hintsanensanoo.
Musiikkitalon talotekniikka rakennetaan käytännössä äänettömäksi.
”Tavallisesti rakennuksissa kuuluu ääniä ilmanvaihdosta, sähkölaitteista sekä vesi- ja viemäriputkistoista. Fuugassa ääniä ei kuulu”, Hartelan projektipäällikköJuha Kartastenpääsanoo.
Ilmastointi kulkee isoissa kanavissa tai puukammioissa, joista ilma jakautuu tilaan tasaisesti ja äänettömästi. Konserttisalin valaistus puolestaan rakentuu lasikaton taakse, jotta sähkölaitteiden ääni ei pääse saliin. Viemärit kulkevat etäällä saleista tekniikkakuiluissa paksujen betoniseinien sisässä.
”Sanoisin, että jokainen yksityiskohta talotekniikassa on hiottu äärimmilleen, jotta mikään siinä ei häiritse musiikkikokemusta”, Kartstenpää sanoo.",news
"Petoksesta syytetyn rikollisjärjestön viidestä­toista jäsenestä kahdeksan on Viron kansalaisia. HS soitti yhden syytetyn entiselle naapurille.
Yhdysvaltojen terveyden­hoito­palvelujen Medicaren ja Medicaidin johtaja Mehmet Oz ja terveys- ja sosiaali­ministeriön tarkastaja Julia Hodgkins kertoivat maanantaina viranomaisten paljastamasta petosvyyhdistä.Kuva:Kevin Dietsch / AFP
Yhdysvalloissa viranomaiset ovat paljastaneet maan kaikkien aikojen suurin terveysvakuutuspetoksen, jonka arvo on nousemassa yli 10 miljardiin dollariin eli yli 8,5 miljardiin euroon.
Petoksessa tehtailtiin vilpillisiä laskuja yli 8,5 miljardin euron arvosta vuosina 2022–2024.
Kahdeksan syytettyä on Viron kansalaisia, joista neljä on otettu kiinni Virossa.
HS soitti yhden syytetyn entiselle naapurille Viljandin kaupunkiin Etelä-Viroon.
Jäljetjohtivat osin Viroon, kunYhdysvalloissa viranomaiset paljastivatterveys­vakuutuksiin liittyvän petos- ja rahan­pesu­vyyhdin.
Viranomaiset paljastivat Operaatio kultakuume -nimisessä tutkinnassa, että kansain­välinen rikollis­järjestö tehtaili laskuja vilpillisesti yli kymmenen miljardin dollarin eli noin 8,5 miljardin euron arvosta Yhdys­valtojen kansalliselle terveysvakuutus­järjestelmälle Medicarelle ja yksityisille vakuutus­yhtiöille vuosina 2022–2024.
Tekijät onnistuivat saamaan vakuutusmaksuja liki 900 miljoonan dollarin eli yli 760 miljoonan euron arvosta.
Yhdysvaltainsyyttäjänviraston mukaan petos­vyyhdistä epäilty kansain­välinen rikollisjärjestö sijaitsee ”Venäjällä ja muualla”. Sana ”muualla” viittaa ilmeisesti ainakin Viroon.
Neljä tapauksessa syytettyä pidätettiin juhannuksen jälkeen Virossa yhteistyössä Viron poliisin ja raja­vartio­laitoksen kanssa. Rikollisjärjestön viidestä­toista syytetystä jäsenestä kahdeksan on Viron kansalaisia.
Syytteen julkaisimaanantaina Yhdysvaltojen liitto­valtion syyttäjän­viraston New Yorkin itäinen piiri.
Syytetyt viisitoista miestä ovat iältään 24–78-vuotiaita. Ulkomaalaisista on mainittu kahdeksan Viron kansalaisen lisäksi yksi Venäjän ja yksi Tšekin kansalainen.
Syytetyt Viron kansalaiset ovat noin kolmekymppisiä miehiä. Useimmista löytyy tietoja Viron yritysrekisteristä, mutta oikeus­laitoksen kanssa heillä ei näytä olleen Virossa tekemistä.
Viron poliisi- ja rajavartiolaitos ei ehtinyt tiistaina kommentoida tapausta HS:lle.
HS soittiyhden syytetyn entiselle naapurille Viljandin kaupunkiin Etelä-Viroon. Hän esiintyy nimettömänä turvallisuus­syistä.
Entinen naapuri on yllättynyt, että hiljainen ja vaatimattoman oloinen mies on epäiltynä niin suurista petoksista. Pienessä kerros­rivitalossa mies ei ikinä pistänyt hänen mukaansa silmään.
Töissäkin mies kävi pyörällä eikä autolla. Hän rakensi saunoja ja myöhemmin työskenteli kaupassa, entinen naapuri kertoo.
Mies muutti entisen naapurin mukaan Viljandista noin kolme vuotta sitten avioeron jälkeen.",news
"Vangitsemisoikeudenkäynti käytiin suljetuin ovin. 19-vuotias on ollut kuulusteluissa yhteistyöhaluinen. Hän kiistää murhan ja tapon yrityksen.
Mikkelin henkirikoksesta epäilty peitti kasvonsa lehdellä.Kuva:Jani Kautto
Etelä-Savon käräjäoikeus on vanginnut 19-vuotiaan miehen epäiltynä murhasta ja muista törkeistä rikoksista Mikkelissä.
Noin 60-vuotias nainen löydettiin kuolleena palaneesta omakotitalosta Mikkelin Otavassa sunnuntaiaamuna.
Epäilty kiistää murhan ja tapon yrityksen, mutta myöntää aiheuttaneensa uhrin kuoleman.
Etelä-Savonkäräjäoikeus on vanginnut Mikkelin henkirikoksesta epäillyn 19-vuotiaan miehen todennäköisin syin murhasta. Vangitsemisistunto pidettiin torstaiaamuna Etelä-Savon käräjäoikeudessa Mikkelissä.
Poliisi vaati vuonna 2005 syntyneen miehen vangitsemista noin 60-vuotiaan naisen murhasta ja muista törkeistä rikoksista.
Kun epäilty saapui istuntosaliin, hän peitti kasvonsa Moottori-lehdellä ja istui alas. Hän piteli lehteä kasvojensa edessä niin kauan kuin salin ovet olivat auki yleisölle.
Epäillyn mukana oli varatuomariTimo Lustig, joka sijaisti miehen asianajajaa vangitsemisistunnossa.
Varsinainen istunto käytiin suljetuin ovin. Se kesti noin vartin.
Poliisi epäilee miestä todennäköisin syin murhasta, tapon yrityksestä ja törkeästä ryöstöstä. Lisäksi 19-vuotiasta epäillään törkeästä vahingonteosta, moottorikulkuneuvon käyttövarkaudesta ja hautarauhan rikkomisesta.
”Hän on pääpiirteittäin myöntänyt menettelyn”, tapauksen tutkinnanjohtaja, rikoskomisarioMarfa Raipelakommentoi.
Vangitseminenliittyy Mikkelissä tapahtuneeseen henkirikokseen.Noin 60-vuotias nainen löydettiinpalaneesta omakotitalosta kuolleena sunnuntaiaamuna Mikkelin Otavassa.
Henkirikoksen uhri löydettiin palossa vaurioituneesta omakotitalosta.Kuva:Pertti Hänninen
Osa rikosepäilyistä liittyy naisen kuolemaa edeltäneisiin tapahtumiin. Saman miehen epäillään yrittäneentappaa taksinkuljettajanja ryöstäneen taksinJyväskylässä. Kuljettaja onnistui hälyttämään itselleen apua.
Taksinkuljettajaa kuullaan tutkinnanjohtaja Raipelan mukaan lähiaikoina liittyen epäiltyyn tappoyritykseen.
Epäillynavustaja, asianajajaHenry Salevaoli vangitsemisistunnon aikana ulkomailla. Hän kommentoi asiaa puhelimitse HS:lle.
Saleva aikoo tavata päämiehensä ensi viikolla. Hänen mukaansa on nyt tarkoitus rauhoittaa tilanne.
”Totta kai hän katuu tekoaan”, Saleva sanoo.
Savelan mukaan epäilty kiistää murhan ja tapon yrityksen rikosnimikkeet. Epäillyn näkemyksen mukaan Jyväskylän taksikuskia koskevassa tapauksessa on kyse törkeästä pahoinpitelystä.
Myös Mikkelin tapahtumia epäilty pitää Salevan mukaan tässä vaiheessa törkeänä pahoinpitelynä ja kuolemantuottamuksena.
”Se ei täytä murhalta vaadittavia kvalifiointiperusteita.”
Murha on lain mukaan kyseessä, jos henkirikos tehdään vakaasti harkiten, erityisen raa’alla tai julmalla tavalla, vakavaa yleistä vaaraa aiheuttaen tai tappamalla virkamies työtehtäviensä vuoksi.
Salevan mukaan epäilty myöntää aiheuttaneensa uhrin kuoleman.
”Mutta mielestämme nimikkeet eivät pidä paikkansa.”
Tutkinnajohtaja, rikoskomisario Marfa Raipela.Kuva:Jani Kautto
Poliisiei kerro tarkemmin siitä, miten henkirikoksen uhri kuoli Mikkelissä. Tutkinnanjohtaja Raipelan mukaan epäilty surmasi naisen ja sytytti sen jälkeen talon palamaan. Hautarauhan rikkominen liittyy tähän.
Poliisilla on Raipelan mukaan käsitys teon motiivista, mutta hän ei kerro asiasta enempää.
”Nämä ovat asioita, joita joudutaan esitutkinnassa selvittämään.”
Ilta-Sanomientietojen mukaan uhri olisi toiminut epäillyn tukiperheenä tämän ollessa alaikäinen. Tutkinnanjohtaja ei vahvista asiaa.
”Tällaisiin kysymyksiin en voi tässä vaiheessa, enkä todennäköisesti myöhemminkään, ottaa kantaa.”
Asianajaja Saleva kertoo, ettei hänellä ole käsitystä teon motiivista. Tutkinnassa selvitetään, mitä on tapahtunut ja miksi.
”On tärkeää selvittää asia”, Saleva toteaa.
Itä-Suomenpoliisi otti epäillyn kiinni maanantai-iltana. Epäillyn kuulustelut alkoivat tiistaina ja jatkuvat edelleen. Raipelan mukaan epäilty on ollut yhteistyöhaluinen.
Tutkintaan liittyviä teknisiä selvityksiä tehdään Mikkelissä ja keskusrikospoliisin laboratoriossa.",news
"Katkeilevat puhelut ja pätkivä netti ovat olleet jo vuosia arkipäivää itärajan tuntumassa.
Lemmikki Renqvist viettää perheineen aikaa Rautjärvellä, jossa on hänen äitinsä synnyinkoti.Kuva:Emilia Anundi / HS
Lemmikki Renqvist ei saanut yhteyttä hätäkeskukseen, kun hänen äitinsä Paula sai sairaskohtauksen Rautjärvellä Etelä-Karjalassa.
Katkeilevat puhelut ja huonot verkkoyhteydet ovat arkipäivää itärajan läheisyydessä Pajarinkylässä.
Ongelmien syitä ovat etäisyys tukiasemiin, maasto ja mahdollisesti Venäjältä tuleva häirintä.
Asukkaat ovat huolissaan terveydenhuollon toimivuudesta ja palvelujen saatavuudesta huonojen yhteyksien takia.
Neljävuotta sitten helsinkiläinenLemmikki Renqvistoli äitinsäPaulankanssa haravoimassa mökkipihaa, kun äidin muisti hävisi. Yhtäkkiä äiti ei tunnistanut tai tiennyt mitään. Se säikytti.
Lemmikki arveli, että kyse olisi aivoverenkiertoon liittyvästä häiriöstä. Kun hän yritti soittaa hätäkeskukseen, matkapuhelin ei löytänyt verkkoa.
Mökki sijaitsee Rautjärvellä Etelä-Karjalassa, noin puolentoista kilometrin päässä Venäjän rajasta.
Hädissään tytär käveli ympäri tonttia löytääkseen paikan, jossa puhelin toimisi. Hän ei enää muista tarkkaan, mistä kentän löysi. Hätäkeskuksen lisäksi hän sai lopulta soitettua myös lääkärisisarelleen.
Kun ambulanssi vei äidin sairaalaan, Lemmikki Renqvist oli huolissaan. Hän tiesi, että verkko ei toimi kovin hyvin. Hän pelkäsi, ettei sairaalasta saada häneen yhteyttä.
Paula Renqvist asuu Helsingissä, mutta viettää paljon aikaa vapaa-ajan asunnollaan.Kuva:Emilia Anundi / HS
NytPaula Renqvist tulee vastaan vaaleanvihreän puutalon eteiseen. Mökki on hänen synnyinkotinsa. Sisällä porisee puhe, sillä paikalla ovat myös Lemmikki-tyttären puolisoAntti Nyman, tyttärenpoikaJalosekä kaksi naapuripariskuntaa.
Jokaisella on sanottavaa seudun yhteysongelmista. Viikin normaalikoulussa työskentelevä Nyman oli hiljattain työasioissa lähettämässä muistutusviestiä yläkoululaiselle siitä, että opiskelupaikka pitäisi ottaa määräpäivään mennessä vastaan. Tekstiviestin lähetys kuitenkin epäonnistui.
Tekstiviestin tyssääminen oli Nymanille uutta, vaikka yhteysongelmat ovat vaivanneet Pajarinkylässä enemmän tai vähemmän siitä lähtien, kun hän alkoi käydä siellä 2000-luvulla.
Entiset lypsykarjatilallisetArto HallikainenjaHeli Vilkkoasuvat vakituisesti Pajarinkylässä. He hylkäsivät kokeilun jälkeen älypuhelimet, sillä surkeiden verkkoyhteyksien takia ne olivat käyttökelvottomia. Nyt heillä on perusmatkapuhelimet, joilla voi vain soittaa ja lähettää tekstiviestejä.
Vilkko kertoo, että heti puhelun alettua soittajalle täytyy antaa ohje soittaa takaisin, jos yhteys katkeaa.
”Se aina katkee, katkee ja katkee”, hän kuvailee.
MyösAila Roihakuuluu vakituisiin asukkaisiin. Hän joutuu soittamaan puhelunsa pakastimen päältä – ja jos yhteys ei siellä toimi, on mentävä ulos. Usein puhelut eivät yhdisty edes naapuriin.
”Huutamal kuulis melkei paremmi, kovaäänisii ku ollaa.”
Pöydän ääressä kaikki ovat sitä mieltä, että ongelmat pahenivat sen jälkeen, kun 3G-verkot poistuivat käytöstä vuosina 2023 ja 2024.
Aila Roiha (vas.), Antti Nyman, Roihan kumppani Timo Haantio sekä Arto Hallikainen ja Heli Vilkko kertovat yhdenmukaisesti kohtaamistaan puhelinongelmista.Kuva:Emilia Anundi / HS
Antti Nymanin tekstiviesti ei lähtenyt ollenkaan eteenpäin.Kuva:Emilia Anundi / HS
Liikenne- ja viestintävirastoTraficomin digitaalisten yhteyksien johtajaLasse Lainekertoo, että Suomessa on käytössä paljon laitteita, jotka ovat vain 2G- ja 3G-kykyisiä. Uudemmat 4G- ja 5G-yhteydet eivät toimi niissä. Joidenkin käyttäjien palvelut saattoivat siis heiketä 3G:n alasajon jälkeen vanhojen puhelimien takia.
Traficomin mukaan kuuluvuusongelmissa tulee ensin olla yhteydessä omaan operaattoriin. Virasto saa vuosittain joitakin satoja yhteydenottoja, eikä Rautjärvi erotu niissä erityisesti, sanoo Laine.
Ongelmien syyt ovat moninaisia: etäisyys lähimpään tukiasemaan, maasto, verkon kuormitus, tekniset ongelmat.
Toukokuisissa mittauksissa TraficomhavaitsiVenäjän häiritsevän matkaviestinverkkoja Lappeenrannan raja-alueella, mikä ilmenee puheluiden katkeamisina. Alue sijaitsee yli 60 kilometriä lounaaseen Pajarinkylästä. Laineen mukaan Venäjältä tulevia häiriöitä ei voi sulkea pois Rautjärvelläkään.
HSon keskustellut tätä juttua varten kaikkiaan kymmenen Rautjärvellä tai sen lähialueilla asuvan tai aikaansa viettävän ihmisen kanssa. Ihmiset kertovat puhelinongelmista yhdenmukaisesti.
Terveydenhuollon toimivuus huolettaa. Yksi mainitsi ongelmista ensihoidossa ambulanssissa. Toinen puolestaan joutui ajamaan talvipakkasella useita kilometrejä saadakseen etälääkärivastaanoton toimimaan – ja pitämään auton käynnissä koko etävastaanoton ajan, jotta tarkeni.
Ongelmana eivät ole pelkät puhelut, vaan myös huonosti toimivat tietoliikenneyhteydet, joiden varaan monet palvelut on rakennettu.
Vakituisilla asukkailla on Suomessa oikeus viestinnän peruspalveluihin, joihin kuuluvat muun muassa kiinteä tai langaton puhelinliittymä ja viiden megan laajakaista. Asukkaalta voidaan kuitenkin edellyttää lisäantennin hankkimista.
Tällainen on Arto Hallikaisen ja Heli Vilkon kotona. Antenni oli pakko hankkia, sillä esimerkiksi laskujen maksaminen ei onnistunut, kun verkkopankki jäi junnaamaan tunnistautumisvaiheeseen.
Heli Vilkon Doro-puhelimella voi soittaa ja lähettää tekstiviestejä.Kuva:Emilia Anundi / HS
Jalo Nyman käy ”nettipaikassa” monta kertaa päivässä ollessaan isoäitinsä mökillä.Kuva:Emilia Anundi / HS
Kahviahörpitään jo toista pannullista.
15-vuotias Jalo Nyman toteaa, ettei Iphone oikein tykkää tästä paikasta.
Havainnon pystyy varmistamaan: yhteyden mittaamiseen tarkoitettu Bittimittari-sovellus ei pysty lainkaan suorittamaan mittausta talon sisällä. Ulkona puhelin saa kiinni 2G-verkosta. Nettiyhteys on olematon: latausnopeus on 0,20 ja lähetysnopeus 0,03 megabittiä sekunnissa.
Nyman on päivän mittaan käynyt jo ainakin kolme kertaa ”nettipaikassa”, pellonreunassa, jonne on vajaan puolen kilometrin matka. Siellä hän istuu heinäpaalin päällä ja snäppää kavereidensa kanssa.
Mutta huonoissa yhteyksissä kyse on vakavammastakin asiasta. Paula Renqvist selviytyi sairaalareissustaan säikähdyksellä. Kyse oli ohimenevästä täydellisestä muistinmenetyksestä, joka on hyvälaatuinen ja itsestään nopeasti korjautuva.
Mieleen jäi kuitenkin epäilys, saako hädän hetkellä tarvittavaa apua. Vaikka nyt tupa on täynnä, hän viettää usein mökillä aikaa yksin.",news
"Traficom teki mittauksia toukokuussa Kaakkois-Suomessa. Häirintää on etenkin öisin.
Rajan pinnassa puhelut voivat pätkiä Venäjän häirinnän vuoksi.Kuva:Jasmine Färling / HS
Venäjä häiritsee matkapuhelinverkkoja Kaakkois-Suomessa etenkin öisin, kertoo liikenne- ja viestintävirasto Traficom.
Häirintä aiheuttaa puheluiden katkeamista ja epäonnistumista erityisesti Lappeenrannan Ylämaan ja Vainikkalan välisellä alueella.
Traficomin osastopäällikkö Suvi Juurakko-Lehikoisen mukaan häiriöt tulevat Venäjältä ja liittyvät todennäköisesti omasuojahäirintään.
Traficom on tehnyt asiasta kansainvälisen häiriöilmoituksen Venäjälle ja Kansainväliselle televiestintäliitolle.
Venäjähäiritsee matkaviestinverkkoja itärajan tuntumassa Kaakkois-Suomessa. Asia selvisi, kun liikenne- ja viestintävirasto Traficom mittasi matkaviestinverkkojen toimivuutta toukokuussa. Mittauksia tehtiin, koska alueelta on tullut häiriöilmoituksia.
OsastopäällikköSuvi Juurakko-Lehikoisenmukaan Traficom sai jo viime vuoden puolella puhelinoperaattoreilta tiedon häiriötason noususta alueella. Nyt häiriöt ovat lisääntyneet, ja ilmoituksia on tullut myös yksittäisiltä käyttäjiltä.
Näiden tietojen perusteella Traficom tutki ulkoisen häiriön vaikutusta puheluiden toimivuuteen. Mittauksia tehtiin sekä paikallisesti että liikkuen rajan suuntaisesti. Reitti ulottui Virolahden ja Miehikkälän suunnasta lähelle Lappeenrannan kaupunkialuetta.
Traficomin mukaan häiriöitä on erityisesti öisin. Niitä havaittiin etenkin Lappeenrantaan kuuluvien Ylämaan ja Vainikkalan välisellä alueella sekä Vainikkalasta koilliseen.
Käytännössä puhelut voivat esimerkiksi katkeilla tai epäonnistua tällä seudulla.
Traficominselvitys osoittaa häiriöiden tulevan Venäjältä.
”Häiriö ilmenee vain itään päin suunnatuissa tukiasemasoluissa ja on pystytty todentamaan teknisen analyysin kautta, että ulkopuolinen häiriö tulee Venäjältä”, Juurakko-Lehikoinen toteaa.
Kyseessä on todennäköisesti niin sanottu omasuojahäirintä. Juurakko-Lehikoisen mukaan sellaisella pyritään suojaamaan omia kohteita, joukkoja tai infrastruktuuria. Matkapuhelintaajuuksia voidaan käyttää myös droonien ohjaamiseen.
”Venäjällä voidaan pyrkiä häiritsemään näitä taajuuksia, jotta estetään mahdollisten droonien lentoa alueella.”
Traficom on tehnyt asiasta kansainvälisen menettelyn mukaisen häiriöilmoituksen Venäjälle toukokuun lopussa. Ilmoituksessa on esitetty häiriöitä koskevat taajuusalueet ja vaadittu häiriön poistamista.
Tieto on toimitettu myös Kansainväliselle televiestintäliitolle.
Oikaisu 17. kesäkuuta klo 14.28: Karttaan oli aiemmin oikeassa alakulmassa Venäjän puolella näkyvä vesialue virheellisesti nimetty Laatokaksi. Todellisuudessa siellä sijaitsee Suomenlahti.",news
"Venäläinen toimittaja-tietokirjailija Andrei Soldatov ei päässyt Finnairin lennolle Lontoosta Helsinkiin, kun hän oli matkalla Tallinnaan konferenssiin. Syyksi hänelle sanottiin Venäjän passi.
Andrei Soldatov vuonna 2019.Kuva:Andrei Soldatov / Wikimedia Commons
Maanpaossaasuvan venäläisen toimittaja-tietokirjailijaAndrei Soldatovinkonferenssimatka Tallinnaan tyssäsi tänään perjantaina Lontoossa Finnairin portilla, kun häneltä evättiin pääsy Helsinkiin lentävään koneeseen. Soldatovin käsityksen mukaan syy oli Venäjän passi.
”Mitään muita selityksiä ei sanottu”, Soldatov sanoi HS:lle puhelimitse Lontoosta Heathrow’n kentältä.
Soldatov oli nousemassa toimittajaIrina Boroganinkanssa Lontoosta Heathrow’n kentältä kello 12.20 Suomen aikaan Helsinkiin lähtevään koneeseen. Helsingissä oli suunniteltu vaihto Tallinnan-koneeseen.
Soldatov on kutsuttu esiintymään Tallinnassa tänään alkavaan turvallisuuspoliittiseenLennart Meri -konferenssiin. Hänet tunnetaan etenkin Venäjän turvallisuuselimiä kriittisesti käsittelevästä tutkivasta journalismistaan. Hän ontyönsä vuoksi joutunut lähtemäänkotimaastaan. Venäjän viranomaiset ovatetsintäkuuluttaneet hänet.
”Olen matkalla Tallinnaan. He sanoivat etten voi nousta koneeseen, koska en saa tulla Suomeen”, Soldatov sanoi lentokentältä.
Aiemmin Soldatovilla ei ole ollut ongelmia lennoissa Helsingin kautta. Hän asuu Lontoossa, ja hänellä on moninkertainen Schengen-alueen viisumi.
”Viime vuonna lensin samaa reittiä samaan konferenssiin”, Soldatov sanoi.
FinnairinviestintäjohtajaPäivyt Tallqvistinmukaan Finnair kysyy tarvittaessa ohjeistusta Rajavartiolaitokselta ja toimii sen ohjeiden mukaan.
”Näin on toimittu tässäkin tapauksessa”, Tallqvist kommentoi sähköpostitse.
Suomen kautta ei voi matkustaa Britanniasta tai muualta Schengen-alueen ulkopuolelta esimerkiksi C-viisumilla, vaikka se olisi monikertaviisumi.
Venäjän kansalaisten matkustamiseen vaikuttavat Suomen rajaan liittyvät toimet, joten Tallqvist kehottaa kysymään venäläistoimittajien matkustuksen estämistä tarkemmin Rajavartiolaitokselta.
Soldatovon Venäjän turvallisuuselimiin erikoistunut toimittaja-tietokirjailija, joka toimittaa agentura.ru-sivustoa ja työskentelee Lontoossa muun muassa ajatushautomo Cepalle.
Soldatovin on tarkoitus esiintyä Tallinnassa ainakin lauantai-iltana paneelissa, joka käsittelee taktiikoita, strategioita ja kertomuksia, joiden avulla Venäjä pyrkii laajentamaan vaikutusvaltaansa.
Kesällä Soldatovilta on ilmestymässä uusin kirja,Our Dear Friends in Moscow: The Inside Story of a Broken Generation.
Soldatovilla oli perjantaina yhä toivoa päästä konferenssiin Hän kertoi, että konferenssijärjestäjät etsivät hänelle nyt lentoa Brysselin kautta Tallinnaan.
KomentajaPekka Niittyläilmoitti HS:lle myöhemmin perjantaina, ettei Rajavartiolaitos kommentoi yksittäistä tapausta. Hänen mukaansa Venäjän kansalaisia koskevat käytännöt eivät ole muuttuneet vuoden 2023 heinäkuun jälkeen.
Artikkelia täydennetty Rajavartiolaitoksen kommentilla 16.5. kello 20.35.
.",news
"Luontosuhde on vääristynyt, kun ristiriidat pyritään rauhoittamaan tappamalla, sanoo HS:n ympäristötoimittaja Heli Saavalainen.
Arktiset valkoposkihanhet muuttavat Suomen kautta lisääntymisalueilleen Jäämerelle ja takaisin. Matkalla suuret parvet pelloille tankkaamaan Itä-Suomessa.Kuva:Juha Metso
Poliittiset päättäjät pyrkivät ratkaisemaan luontoristiriitoja sallimalla eläinten, kuten susien ja merimetsojen, tappamisen.
Helsingin Sanomien ympäristötoimittaja Heli Saavalainen kritisoi tätä lähestymistapaa vääristyneeksi luontosuhteeksi.
Saavalainen korostaa, että luonto on arvokas itsessään ja tuo monia hyötyjä, kuten elämyksiä ja virkistystä.
Hän kehottaa oppimaan elämään sopusoinnussa luonnon kanssa sen sijaan, että sitä pidetään pelkkänä menoeränä.
Sudenmetsästäminen mahdollistetaan, valkoposkihanhet ja merimetsot siirretään metsästyslain piiriin, hylkeenpyyntiä elvytetään, koirashaahkojen kevätmetsästys jatkuu.
Muutama esimerkki viime aikojen linjauksista kertoo omaa kieltään suomalaisen ympäristöpolitiikan tilasta ja siitä, miten päätöksentekijät suhtautuvat luontoon ja rauhoitettuihin lajeihin.
Jos laji koetaan häiritseväksi, se tapetaan. Metsästys turvataan, vaikka laji olisi erittäin uhanalainen.
PääministeriPetteri Orpon(kok) hallitus painottaa luonnon merkitystä hallitusohjelmassaan:
”Yhteiskunnan toiminta käännetään luontopositiiviseksi. Hallitus tavoittelee luonnon monimuotoisuuden heikkenemisen pysäyttämistä yhteistyöllä ja tekee positiivisista vaikutuksista luontoon Suomen vientituotteen.”
Toistaiseksi päätökset ovat olleet pikemminkin luontonegatiivisia. Ratkaisu ristiriitojen rauhoittamiseksi on pitkään ollut tappaminen, olipa kyse suurpedoista, valkoposkihanhista tai hylkeistä.
Perustelunaovat lajien ihmiselle tai omaisuudelle aiheuttamat haitat. Kuinka todellisia ne ovat, on toinen asia.
Varsinkin merimetso, Suomen parjatuin lintu, on saanut niskoilleen ison nipun haittoja.
Merimetso, joka palasi Suomen pesimälinnustoon 1990-luvulla, on saanut syyt niskoilleen muun muassa maiseman pilaamisesta ja kalojen ryöstämisestä.
Merimetson asuttamia luotoja on kuitenkin vain pienen pieni osa saaristosta. Tutkimus ei myöskään tue väitettä , että merimetsot olisivat romahduttaneet kalakantoja.
Luonnonvarakeskus (Luke) julkisti vuosi sitten tutkimuksen, jossa selvitettiinharmaahaikaroiden ja merimetsojen aiheuttamia suoria vahinkoja kalataloudellekoko rannikkoalueella.
Selvisi, että merimetsot eivät juurikaan vie kaloja suojatuista kalankasvatusaltaista eivätkä useimmista pyydyksistä. Sen sijaan harmaahaikaroista saattaa paikoitellen olla merkittävää haittaa kalankasvatukselle.
Luken toinen tutkimus osoitti, ettämerimetso ei uhkaa Suomen rannikkovesien ahvenkantoja. Merimetsojen saalistuksesta aiheutunut ahvenien vuotuinen kuolleisuus oli tutkituilla alueilla 4—10 prosenttia.
Vahingotovat kuitenkin peruste hallituksen esitykselle, jonka mukaan merimetso ja valkoposkihanhi siirretään tiukasti suojeltujen lajien listalta metsästettäviksi lajeiksi.
Eduskunnassasekä ympäristö- että maa- ja metsätalousvaliokunta asettuivat kannattamaan esitystä, tosin eriävien mielipiteiden saattelemina.
Maa- ja metsätalousvaliokunta totesi, että valkoposkihanhen maataloudelle ja merimetson kalastukselle aiheuttamia vahinkoja voidaan vähentää tehokkaasti vain niiden kantaa rajoittavan metsästyksen kautta.
Merimetso näkyy maisemassa ja muuttaa ympäristöään. Merimetsojen asuttama Puskakari Raumalla toukokuussa 2010.Kuva:Kari Suni
Kasvillisuus toipuu nopeasti, kun merimetsot vaihtavat paikkaa. Monet lajit hyötyvät lintujen typpilannoituksesta. Merimetsojen entinen pesimäsaari Rauman Puskakari heinäkuussa 2024.Kuva:Kari Suni
Valkoposkihanhet ovat aiheuttaneet riesaa etenkin Itä-Suomessa, kun ne laskeutuvat muuton aikana pelloille suurina parvina syömään.
Valtio maksaa hanhien maatalousvahingoista vuosittain noin 2–4 miljoonan euron korvaukset. Se on alle kymmenesosa korvauksista, jotka maksettiinturkistarhoillelintuinfluenssan vuoksi.
Muuttavien lintujen ja kaupunkien puistoissa poikasiaan hoivaavien hanhien seuraamisen tuomien luontokokemusten taloudellista arvoa ei ole laskettu.
Omalukunsa ovat haahkat ja merikotkat. Ne ovat aiheuttaneet nurinkurisen tilanteenAhvenanmaalla, jossa haluttaisiin tappaa merikotkia haahkojen suojelemiseksi. Taustalla on ikiaikainen koirashaahkojen metsästysperinne.
EU:n huomautusten ja tuomioiden jälkeen Ahvenanmaalla ei enää metsästetä koirashaahkoja keväisin.
Sen sijaan erittäin uhanalaisia haahkoja ammutaan Suomessa edelleen lintujen pesimäaikana. Tänäkin vuonna koirashaahkojen kevätmetsästys oli sallittua tietyillä ulkosaariston alueilla 1.–15. kesäkuuta.
Uhanalaisten lajien joukossa on muitakin riistalintuja, muun muassa haapana, jouhisorsa, heinätavi ja tukkasotka.
Lajienkohtaloa säätelee viime kädessä politiikka.
EU:n tasolla on jo päätetty, että susi muuttuu täysin rauhoitetusta lajista suojelluksi lajiksi. Suomessa suojeluaseman muutos on jo käynnistänyt sudenmetsästykseen liittyvät järjestelyt.
Tähän saakka tappolupia on myönnetty lähinnä häirikkösusille. Se ei poliitikoille riitä. Tavoitteena on aloittaa niin sanottu kannanhoidollinen metsästys, jolla rajoitetaan petokantaa. Susia Suomessa on noin 300.
Suunta on toisenlainen kuin esimerkiksi Korkein hallinto-oikeus (KHO) linjasi vuonna 2023, kun se totesi Suomen riistakeskuksen myöntämätkarhuluvat lainvastaisiksi.
Poikkeusluville on KHO:n mukaan oltava selvä syy. Sellainen ei ole kannanhoito, metsästyskulttuurin ylläpito, sosiaalinen hyväksyttävyys, laittoman tappamisen ehkäisy tai petojen ihmisarkuuden säilyttäminen.
Hyljejahtejakinperustellaan kannanhoidolla ja kalastusvahingoilla.
Maa- ja metsätalousministeriön mukaan hallikanta on kasvanut niin paljon, että uusia suojelualueita ei tarvita. Päinvastoin ministeriö on huolissaan metsästysinnon hiipumisesta.
Hallituksenlinjaukset eivät edusta luontopositiivisuutta. Sen sijaan luonto on sysätty syrjään, vaikka lajikato kiihtyy Suomessakin.
Luontosuhde on vähintäänkin vääristynyt, kun ristiriidat pyritään rauhoittamaan tappamalla.
On korkea aika huomata, ettei luonto ole pelkkä viljelijöitä, kalastajia, metsästyskoirien omistajia ja ylipäätään ihmisiä haittaava menoerä.
Luonto on arvokas itsessään, elävää pääomaa. Se tuo elämyksiä, virkistystä, mielihyvää, kulttuuria ja kauneusarvoja.
Meidän pitää oppia tulemaan toimeen luonnon kanssa. Se on elinehto.
Oikaisu 7.7. kello 16.36: Koirashaahkojen metsästysaika oli 1.-15. kesäkuuta. Alun perin jutussa kerrottiin virheellisesti, että metsästysaika päättyi 16. kesäkuuta.",news
"Valkeakoskella teinitytön kuristanut mies tuomittiin käräjillä murhasta ja törkeästä lapsenraiskauksesta. Hän yrittää nyt lieventää tuomiotaan hovioikeudenkäynnissä.
Murhasta käräjillä tuomittu Tuomas Salminen peitteli hovioikeudessa kasvojaan lehdellä istunnon aluksi.Kuva:Jonna Rönkä / HS
Turun hovioikeus käsittelee Valkeakoskella tapahtunutta henkirikosta, jonka uhri oli 15-vuotias tyttö.
Viime vuonna Pirkanmaan käräjäoikeus tuomitsi 19-vuotiaan miehen murhasta ja törkeästä lapsenraiskauksesta elinkautiseen vankeuteen.
Tuomittu valitti hovioikeuteen.
Valkeakoskenmurhatapausta käsiteltiin torstaina Turun hovioikeudessa.
Asiassa käräjäoikeudessa aiemmin tuomittuTuomas Sakari Matias Salminenosallistui istuntoon vankilasta videoyhteydellä. Kuvaamisen ajaksi hän piilotti kasvonsa ilmeisesti sanomalehdellä.
Salminen istui paikoillaan melko liikkumattomana kädet puuskassa, kun hovioikeus kävi läpi käräjäoikeuden ratkaisua ja Salmisen tekoa.
Uhrin omaiset istuvat salissa sermin takana.
Osa oikeudenkäynnistä käytiin aamupäivällä suljetuin ovin. Kyse oli salassa pidettävien todisteiden läpikäynnistä. Julkisessa osiossa salissa esiteltiin todisteena muun muassa nahkavyötä ja puukkoa.
Puolustuksen mukaan riitaisia asioita ovat esimerkiksi rikosnimikkeet, Salmisen teon suunnitelmallisuus ja Salmisen tietoisuus uhrin 15 vuoden iästä.
Salmistakuultiin hovioikeudessa iltapäivällä. Hän kiisti, että hänen tarkoituksensa oli riistää uhrin henki. Hän kiisti myös sen, että olisi seurannut uhria.
Salmisen mukaan uhri oli syyttänyt häntä seuraamisesta.
”Raivostuin siinä ihan täysin.”
Salminen kertoi vieneensä tytön metsikköön ja harrastaneensa tämän kanssa seksiä. Salmisen mukaan tyttö sanoi ei, mutta hän ei lopettanut. Salminen kertoi kuristaneensa uhria kädellään, koska tämä alkoi huutaa ja hän halusi huudon loppuvan.
”Oli pimeä metsä ja kun tyttö alkaa huutaa, niin säikähdin tilannetta.”
Salmisen sanojen mukaan uhri vaikutti menneen tajuttomaksi ja hän lähti pois. Salminen kiistää käyttäneensä kuristamisessa vyötä.
Syyttäjä kysyi Salmiselta, mikä sai tytön menemään tuntemattoman miehen kanssa metsään. Salminen arveli uhrin kokeneen tilanteen uhkaavana, koska Salminen oli vihainen.
Oikeudessa kuultiin todistajana oikeuslääketieteen erikoislääkäriä. Hän kuvaili, että uhrin kaulalla oli jälki, joka ei hänen käsityksensä mukaan ole voinut syntyä vain käsin kuristamalla. Uhrin omaisten asianajajanMinna Pilviönmukaan uhrin vammat eivät selity Salmisen kertomilla asioilla. Pilviön mukaan Salmisen teko oli suunnitelmallinen, raaka ja julma.
Loppulausunnoissa tapauksen syyttäjä sanoi, että Salminen on tuomittava vähintään taposta.
”Katson, että kyllä tässä ehkä murhan aineksiakin on”, syyttäjä sanoi.
Oikeussali oli jaettu sermillä. Kuvassa etualalla puolustuksen asianajaja Eemeli Saros.Kuva:Jonna Rönkä / HS
Oikeudessakäsitelty henkirikos tapahtui viime vuoden toukokuussa Valkeakoskella.
Uhri oli 15-vuotias tyttö.
Viime vuonna Pirkanmaan käräjäoikeus tuomitsi 19-vuotiaan Salmisen murhasta, törkeästä lapsenraiskauksesta ja lasta seksuaalisesti esittävän kuvan hallussapidosta.Hän sai elinkautisen vankeusrangaistuksen.
Käräjäoikeus katsoi, että Salminen oli pakottanut uhrin metsikköön, raiskannut ja riistänyt tältä hengen.
Salminen valitti käräjätuomiosta hovioikeuteen. Hän vaatii muun muassa syytteiden hylkäämistä murhan ja törkeän lapsenraiskauksen osalta ja tekojen katsomista lievemmiksi rikoksiksi, kuten raiskaukseksi, pahoinpitelyksi ja törkeäksi kuolemantuottamukseksi.
Omaiset tekivät vastavalituksen. He vaativat, että Salminen on tuomittava yhä murhasta, mutta siten, että tekotavan katsotaan olleen raaka tai julma. Käräjäoikeus ei ollut katsonut näin, vaan piti tapausta murhana vain tekijän tekoa kohtaan osoittaman vakaan harkinnan perusteella.
Puolustuksen asianajaja Eemeli Saros keskittyi ennen oikeudenkäynnin alkua.Kuva:Jonna Rönkä / HS
Viimevuotisestakäräjätuomiosta teki poikkeuksellisen se, että syyttäjä oli hakenut Salmiselle tuomiota taposta. Murhatuomiota puolestaan vaativat uhrin omaiset.
Käräjäoikeus sai tuomion kasaan yhden käsittelypäivän aikana.
Rikos- ja prosessioikeuden emeritusprofessoriMatti Tolvanensanoiviime vuonna HS:lle, että asianomistajien ajama, menestyvä murhasyyte on erittäin harvinainen tilanne. Yleensä tuomiot tulevat syyttäjän vaatimuksen mukaisesti.
Käräjäoikeusperusteli murhatuomiota muun muassa sillä, että Salminen kuristi uhrin käsin ja vyöllä. Oikeus katsoi, että henkirikos oli tahallinen. Vyössä oli ollut ylimääräinen, itsetehty reikä.
Oikeus piti henkirikosta törkeänä myös kokonaisuutena arvostellen, koska teko kohdistui alaikäiseen puolustuskyvyttömään uhriin ja teko oli tehty seksuaalirikoksen yhteydessä, jossa on aiheutettu erityisen tuntuvaa henkistä ja ruumiillista kärsimystä.
Kaksi kuukautta ennen tekoa Salminen oli kirjoittanut Ylilauta-nimiselle keskustelupalstalle: ”Tänään toteutan mun ensimmäisen tapon. Kiihottanut jo pitkään kuristaa nainen.”
Käräjäoikeus katsoi tämän osoittaneen, että Salmisella oli ollut poikkeuksellinen mielenkiinto henkirikoksen toteuttamiseen kuristamalla.
Uhrin omaisten asianajaja Minna Pilviö menossa Mtv:n haastatteluun.Kuva:Jonna Rönkä / HS
Viime vuodenlopulla Salminen esitti Turun hovioikeudelle vaatimuksen. Hän vaati tuomionsa kumoamista ja asian palauttamista takaisin Pirkanmaan käräjäoikeuteen.
Salmisen ja hänen puolustuksensa mielestä käräjäoikeus ratkaisi asian ennakkoasenteellisesti.
Turun hovioikeus hylkäsi kyseisen vaatimuksenviime joulukuussa.",news
"Metsän villi vaihtelu puulajista toiseen tekee Ruotsinkylän tutkimusmetsästä hauskan retkikohteen.
Laura Kujansuu pitää sadetta tuijan alla Ruotsinkylän tutkimusmetsässä Tuusulassa.Kuva:Juha Salminen / HS
Tuusulan Ruotsinkylässä sijaitseva yli 100-vuotias tutkimusmetsä on hieman erikoisempi retkikohde.
Metsässä kasvaa sekä kotimaisia että eksoottisia puulajeja, ja siellä tehdään metsäntutkimusta.
Alueella vierailee vuosittain yli 100 000 kävijää, mikä enemmän kuin valtaosassa Suomen kansallispuistoista.
Näinerityistä metsää näkee harvoin, jos koskaan.
Sulassa sovussa ovat aukkohakkuut, luontoaarteet, tutkimusalat, lenkkipolut, koululaistehtävät ja jumppaohjeet. Sekaisin kasvaa suomalaista pihlajaa ja metsämäntyä sekä eksoottisempaa , ohotanpihtaa ja purppurakuusta.
Kyseessä on Ruotsinkylän tutkimusmetsä Tuusulassa. Se perustettiin vuonna 1923, kun Suomen valtiokin oli vasta kuusivuotias.
Tutkimusruutujen väleissä ja ympärillä kasvaa suomalaista metsää. Kokonaisuutta halkoo Tuusulanväylä ja lukuisat leveämmät ja kapeammat polut.
Oppaaksi poikkeukselliseen metsään on lupautunut vantaalainenLaura Kujansuu, jolle metsä on aivan erityinen ”sydämenpaikka”.
Montaaaskelta ei tarvitse ottaa, kun ilman täyttää voidemainen tuoksu. Se tuntuu palsamipihtojen lähellä. Polkujen varret ryöppyävät sananjalkoja, alvejuuria ja muita saniaisia.
Harvennetussa kohdassa on järjestetty koululaisille hakkuunäytös.
Eteneminen uusille poluille on suuri seikkailu. Tavallisten pihlajien ja kuusten lomassa saattaa yhtäkkiä kasvaa pihta, tuija tai lehtikuusi. Mitään kylttiä ei välttämättä näy. Kulkeminen on silkkaa löytämisen riemua ja etsimisen ihmettä.
101-vuotiaiden douglaskuusten kaarna tuntuu käden alla oudon pehmeältä, se on joustavaa ja huokoista kuin korkki.
Douglaskuusien kaarna on pehmeänhuokoista. Laura Kujansuun kädet eivät yllä rungon ympäri.Kuva:Juha Salminen / HS
Ruotsinkylän tutkimusmetsässä on paikoin uusia tietotauluja. Joissakin kohdin on vielä jäljellä vanhoja kylttejä, ja monin paikoin puut saa löytää ihan itse, sillä minkäänlainen kyltti ei kerro niistä.Kuva:Juha Salminen / HS
Ruotsinkylässä vaihtelevat lehtimetsät ja havupuualueet, tutkimusmetsät ja tavalliset suomalaismetsät. Laura Kujansuu tuntee metsän Suomen luonnonsuojeluliiton Tuusulan-yhdistyksen aktiivina, mutta hänellä on metsään myös aivan oma suhteensa.Kuva:Juha Salminen / HS
Vakaanharmaiden saksanpihtojen keskellä tuntuu kuin olisi Keski-Euroopassa.
Lähes satavuotiaiden makedonianmäntyjen kävyt ovat kookkaita, neulaset syvänvihreitä ja pitkiä.
Laura Kujansuukantaa mukanaan aarteitaan, kuten vuoden 1956 vihkosta, jossa on selitykset maastossa näkyville harmaantuneille koodikylteille.
Yhden polun varressa siperianlehtikuuset ovat taipuneet kummallisille mutkille. Harmaat rungot aaltoilevat korkeuksiin kuin muinaisen hirmuliskon kaula.
Kujansuu lukee vihostaan, että Neuvostoliitosta tuoduissa, nyt 95-vuotiaissa lehtikuusissa on ollut lehtikuusensyöpäsientä jo vuodesta 1954 lähtien.
Näitä tietoja ei löydy netistä. Kujansuu suojaa arvokkaat vihot sateelta takkinsa alle.
Paikoin kuuluu Tuusulanväylän humina, välillä metsän täyttää lentokoneiden jyly. Helsinki-Vantaan lentokentälle on alle neljä kilometriä. Nyt ei olla erämaassa.
Metsässä liikkuu vuoden eri aikoina hiihtäjiä, pyöräilijöitä, sienestäjiä, partiolaisia, koululaisryhmiä ja koiranulkoiluttajia. Kaikkiaan yli 100 000 ihmistä vuosittain. Se on enemmän kuin valtaosassa Suomen kansallispuistoista.
Erilaisia alueita riittää, sillä metsä on tiheästi asutun Helsingin seudun mittakaavassa suuri: 450 hehtaaria. Alueen voi jakaa karkeasti kolmeksi eri kohteeksi. Tässä tutustumme Lehtikuusenmäkeen ja sen polkuihin.
95-vuotiaiden siperianlehtikuusi rungot ovat taipuneet mutkalle sienitaudin vuoksi.Kuva:Juha Salminen / HS
Metsästä löytyy myös lähde, jonka pohjan läpi pulpahtelee vettä. Vesi ei välttämättä ole enää puhdasta, koska moni päästää koiransa lähteeseen ilakoimaan, Laura Kujansuu varoittaa. Myös maasto lähteen ympäriltä on kulunutta.Kuva:Juha Salminen / HS
Kujansuutuntee metsän Suomen luonnonsuojeluliiton Tuusulan-yhdistyksen aktiivina, mutta hänellä on paikan kanssa omakin historia.
Kujansuu on kotoisin Vantaalta. Lasten syntymisen myötä hän alkoi kaivata kehäteiden puristuksesta lähemmäksi metsiä. Niitä löytyi Tuusulasta.
Vajaa parikymmentä vuotta sitten hän työnsi lastenvaunut Ruotsinkylän tutkimusmetsään. Hän hämmästyi siitä, miten pääkaupunkiseudulta voikin löytyä näin tiheä ja vaihteleva, paikoin jopa aarniomainen metsä.
Pian selvisi, että metsää uhkaa sen halki suunniteltu tielinjaus raskaalle liikenteelle. Vuosikymmenten mittaan uhka on välillä poistunut, välillä tielinjaus taas ilmestynyt kaavaluonnoksiin, viimeisimpänä ”Tuusulanjoentien jatkeena”.
Samaa aaltoliikettä on Kujansuun retkeilyssä tutkimusmetsässä. Vastaan voi tulla mitä vaan. Milloin pyypesue tai kanahaukan pesä, milloin aukkohakkuu.
”Täällä välillä syke nousee, monestakin syystä, välillä taas laskee”, Kujansuu kuvailee.
Monet tutkimusteemat liittyvät metsien talouskäyttöön: metsänjalostukseen, rauduskoivun ilmastokestävyyteen ja talousmetsien tuholaisiin kuten juurikääpään ja kirjanpainakuoriaiseen. Vuosikymmenten varrella on testailtu, mitkä uudet puulajit voisivat muuttuvassa ilmastossa menestyä.
Tutkimuksen takia metsiä harvennetaan ja hakataan. Tämä ei ole mikään suojelualue.
Ojan yli pääsee puunrunkosiltaa. Ojan läheltä on kevättalvella hakattu pois kuusikko. Uusia taimia aukolle ei vielä ole istutettu.Kuva:Juha Salminen / HS
Piansaavumme hakkuuaukolle. Tästä Metsähallitus hakkasi kevättalvella vanhan kuusikon. Aukon näkeminen on Kujansuulle raskas hetki, sillä hän tietää, että täällä eleli pähkinähakkiperhe.
Kujansuu pitää tutkimustyötä tärkeänä, mutta toivoisi, että tutkimuksesta ja sen tuloksista kerrottaisiin avoimemmin. Etenkin kun kyseinen kuusikko ei kuulunut tutkimusalueisiin.
Kujansuu pysähtyy. Linnun rääkäisy. Ovatko hakit sittenkin vielä täällä? Kujansuu kutsuu hakkeja, mutta kun linnut lopulta näyttäytyvät, ne paljastuvat närhiksi.
Hakkuiden perusteluksi kerrottiin uusien tutkimusalueiden perustaminen. Sitä ei tiedotettu, minkälaista tutkimusta varten uusia alueita tarvittiin.
Kysytään siis asiaa Luonnonvarakeskuksen ryhmäpäällikköKarri Pasaselta. Pasanen kertoo, että kuusikko oli päätehakkuukypsä, ja myös kaarnakuoriaistuhoja oli havaittu jonkin verran. Siksi se otettiin mukaan hakkuuvuoroon.
Alueelle suunniteltiin metsänjalostuskoetta, mutta lopulta sitä ei otettu tutkimusruuduksi.
KierrämmeKujansuun kanssa vielä tammimetsään, jonka lehvästön läpi valo siilautuu kauniisti. Terhot kerättiin lähes sata vuotta sitten Raaseporin Solbölestä ja kylvettiin tänne.
Kujansuu on järjestänyt näissä metsissä lapselleen synttärit, mutta käynyt myös selvittelemässä omia kriisejään.
”Täällä voi rauhoittua ja saada mittakaavaa omille pikkumurheilleen. Olen aina ajatellut, että tämä paikka on pysyvä. Kun se ei sitä olekaan, se myös haavoittaa.”
Haukkuuaukolta on kaadettu suomalaisia metsäkuusia sekä muutama makedonianmänty. Rehevällä paikalla rungot ovat olleet isoja, vaikka puut eivät ole olleet erityisen vanhoja.Kuva:Juha Salminen / HS
Tästä kaadettiin kevättalvella tutkimusalueiden ulkopuolella ollut kuusikko. Hakkuiden perusteluna oli uuden koealan perustaminen, mutta toistaiseksi sopivaa tutkimuskäyttöä aukolle ei ole löytynyt.Kuva:Juha Salminen / HS
Tutkimusmetsän rungoissa on erilaisia merkintöjä.Kuva:Juha Salminen / HS
Lue lisää:Opas paljastaa Nuuksion palkitsevimmat kohteet aloittelijalle
Lue lisää:Vain reilun tunnin päässä Helsingistä on upea luonto­kohde, jossa on ilmainen majoitus
Lue lisää:Lohjalla on niin arvokas lehto, etteivät jokaisen­oikeudet päde – Se on täydellinen kevät­retki­kohde
Lue lisää:Reilun tunnin päässä Helsingistä löytyy erämaa, jota ihmiset eivät ole löytäneet
Lue lisää:Eteläsuomalainen kansallispuisto tarjoaa juuri sitä, mitä nykyretkeilijät haluavat
Lue lisää:Kiven­heiton päässä Helsingistä on idyllisten rantojen tähdittämä retkikohde, jonka harva tuntee
Lue lisää:Miten saada lapset innostumaan retkeilystä? Helppo reitti ei ehkä olekaan paras",news
"Onnettomuustutkintakeskus jatkaa tapauksen tutkintaa.
Onnettomuustutkintakeskus jatkaa hylkyjen teknistä tutkintaa ja lentoreittien analyysia. Myös helikoptereiden lentokelpoisuutta sekä ohjaajien lupia ja kokemusta selvitetään.Kuva:Onnettomuustutkintakeskus / Lehtikuva
Onnettomuustutkintakeskus(Otkes) on julkaissut Euran helikopterionnettomuuden tutkinnastaväliraportin, jonka mukaan onnettomuuden syy on yhä tuntematon.
Raportista kuitenkin ilmenee, että toinen helikoptereista käänsi lentosuunnan kohti toista juuri ennen koptereiden yhteentörmäystä. Otkesin mukaan ei ole selvää, miksi näin tapahtui.
Kaksi siviilihelikopteria törmäsi toisiinsa 17. toukokuuta Satakunnassa Euran lentokentän pohjoispuolella. Molemmat helikopterit olivat matkalla Tallinnasta Piikajärven lentokentälle. Onnettomuudessa kuolivat kaikki viisi helikoptereissa ollutta henkilöä. He kaikki olivat Viron kansalaisia.
Otkesinanalysoimasta tutkadatasta selviää, että helikopterit lensivät lentomatkan aikana lähellä toisiaan. Helikoptereiden etäisyys toisiinsa sekä se, kumpi oli reitillä ensimmäisenä, vaihteli lennon aikana.
Molemmat helikopterit lensivät luoteeseen kohti Euran lentokenttää. Hieman ennen törmäystä toinen helikoptereista lensi vasemmalla puolella ja käänsi lentosuunnan oikealle kohti pohjoista, kun toinen jatkoi kohti luodetta.
Törmäyksen seurauksena helikoptereiden pyrstöpuomit irtosivat rungosta ja pääroottorit hajosivat. Helikopterien osat levisivät laajalle alueelle Euran lentokentän pohjoispuolella olevaan metsikköön. Polttoainetta ja öljyä valui maastoon helikoptereista.
Otkesin mukaan tapauksessa ei ollut kyse muodostelmalentämisestä.
Otkesintiedotteenmukaan helikoptereissa ei ollut mustia laatikoita.
”Helikoptereissa oli kuitenkin muita tallentavia navigaatioon ja automatiikkaan liittyviä järjestelmiä, ja niiden osin tuhoutuneiden muistipiirien tutkintaa jatketaan”, kertoo tutkinnanjohtajaJanne Kotirantatiedotteessa.
Lisäksi molemmissa helikoptereissa oli ohjaamotapahtumia tallentava videokamera. Toisen helikopterin kamera tuhoutui tulipalossa ja toisen kamerassa oli toimintahäiriö. Kotirannan mukaan Otkes ei ole ainakaan vielä onnistunut saamaan edes kansainvälisten kollegoiden avulla kamerasta dataa tutkinnan käyttöön.
Otkes jatkaa hylkyjen teknistä tutkintaa, onnettomuushetken vauriomekanismin mallintamista ja lentoreittien tarkempaa analyysiä. Lisäksi Otkes selvittää ilma-alusten lentokelpoisuuteen sekä ohjaajien lupiin ja kokemukseen liittyviä seikkoja.
Otkesin turvallisuustutkinta voi kestää vielä useita kuukausia.
Keskusrikospoliisi puolestaan jatkaa tapaukseen liittyvää esitutkintaa sekä kuolemansyyn selvittämistä. Poliisi tiedottaa erikseen omasta esitutkinnastaan.",news
"Moderni pyhiinvaeltaminen voi olla eräänlaista löytöretkeilyä tai seikkailua historiallisilla reiteillä.
Pyhiinvaeltaja saapuu päätepisteelleen Pyhän Laurin kirkolle Vantaalla.Kuva:Saara Peltola / Lehtikuva
Monisuomalainen tuntee legendan talonpoika Lallista, jonka kerrotaan surmanneen piispa Henrikin Köyliönjärven jäällä 1100-luvulla.
Harvempi ehkä tietää, että Köyliönjärvelle vie nykyisin Suomen vanhin pyhiinvaellusreitti Pyhän Henrikin tie, joka kulkee Turun ja Kokemäen välillä.
Pyhiinvaelluksen suosio Suomessa kasvaa koko ajan, kertoo pyhiinvaellustoiminnan projektipäällikköAnnastiina PapinahoTurun arkkihiippakunnan tuomiokapitulista STT:lle.
Korona-aikainenlähiluontoretkeilyn suosiopiikki heijastui myös pyhiinvaeltamiseen. Turun kaupunki ja Suomen evankelis-luterilainen kirkko avasivat vuonna 2021 Suomen ensimmäisen pyhiinvaelluskeskuksen Turun tuomiokirkolle koordinoimaan Suomen pyhiinvaellusreittejä. Moni historiallinen pyhiinvaellusreitti risteää juuri Turkuun.
Suomen vanhimmat pyhiinvaellusreitit juontavat juurensa keskiajalle, joka oli pyhiinvaeltamisen kulta-aikaa, Papinaho kertoo. Alue kuului tuolloin Ruotsiin, joka oli katolinen maa.
Reformaation saapuessa Suomeen pyhiinvaellus oli yksi niistä katolisista perinteistä, joita karsittiin tietoisesti pois.
Nyt pyhiinvaeltamista on tarkoituksella elvytetty myös luterilaisessa perinteessä, mistä esimerkkinä on Turun pyhiinvaelluskeskus.
Papinaho kertoo, että perustamisensa jälkeen keskus sai paljon positiivista, mutta myös yllättynyttä palautetta siitä, että Suomessakin voi pyhiinvaeltaa.
”Nyt sitten palaute voikin olla osalta sellaista, että ahaa, mä luinkin jostain tai olenkin kuullut tai tuttu on käynyt. Eli pikkuhiljaa lisääntyy tietoisuus siitä, että reittejä löytyy myös Suomesta.”
Ulkomaalaisiakinpyhiinvaeltajia Suomeen houkuttelee historiallinen Pyhän Olavin merireitti saaristomaisemineen. Reitti kulkee Turun tuomiokirkolta Ahvenanmaalle ja siitä edelleen Ruotsiin, jossa se yhtyy osaksi pohjoismaista reitistöä ja vie aina Norjan Trondheimiin saakka.
Historiallisiin reitteihin kuuluu myös Jaakontie, joka etenee pitkin Hämeen Härkätietä. Jaakontie kulkee esimerkiksi Hattulan Pyhän Ristin kirkon, Turun tuomiokirkon sekä Rengon ja Rymättylän Pyhän Jaakobin kirkkojen kautta.
Pyhiinvaellusreittejä löytyy ympäri Suomen. Niille voi lähteä itsenäisesti tai esimerkiksi seurakunnan järjestämälle yhteiselle, ohjatulle pyhiinvaellukselle.
Pyhiinvaeltaminenkiinnostaa nykyään kaikenikäisiä.
Keskiajan kristityille pyhiinvaeltaminen oli paitsi uskontoa myös uusien paikkojen näkemistä. Nykyäänkin pyhiinvaeltaminen voi olla eräänlaista löytöretkeilyä tai seikkailua, kertoo Papinaho. Sellaisena se houkuttelee esimerkiksi nuoria.
”On kiva ottaa vaikka fillari alle tai pakata reppuun eväät ja lähteä katsomaan”, mitä löytyy.
Myös perheet lähtevät yhdessä pyhiinvaelluksille, ja lyhyemmät reitit sopivat hyvin pienillekin lapsille.
Turussa kiinnostuneita ovat olleet myös kansainväliset opiskelijat, Papinaho kertoo.
”Ovatko he sitten esimerkiksi kaupunkiin tulleita vaihto-opiskelijoita, joille Santiago de Compostelan pyhiinvaellukset ovat tuttu juttu. He ilahtuvat siitä, että hei, täälläkin voi vaeltaa, ja sitten lähdetään porukalla kulkemaan niitä reittejä.”
Motiivejalähteä pyhiinvaellukselle on monenlaisia, eivätkä ne kaikki ole välttämättä lainkaan uskonnollisia, Papinaho kertoo. Merkityksellisyyttä pyhiinvaellukselleen voi löytää niin rukouksesta kuin luonnostakin.
”Ajattelen, että pyhiinvaellus, vaikka sitä eri kulmista tarkastelee, on tavalla tai toisella pyhän äärelle asettumista. Mitä se pyhä siinä vaelluksella sitten on, on ehkä pyhiinvaeltajastakin kiinni”, Papinaho sanoo.
Pyhiinvaellukselle lähdetään myös hiljentymään ja pysähtymään. Arjen kiire, informaatiotulva ja maailman tilanne saavat ihmiset tietoisesti haluamaan hidastaa tahtia, Papinaho kertoo.
Myös uskonnollinen puoli houkuttaa.
”Sellainen etsimisen tai hengellisyyden, uskonnollisuudenkin uusi tuleminen tai herääminen. Että ollaan kiinnostuneempia ja avoimempia ja mietitään, millaista hengellisyyttä voi olla”, Papinaho kertoo.",news
"Merkittävä osa jutun näytöstä oikeudessa koostui tuomittujen keskinäisestä viestittelystä.
Pirkanmaankäräjäoikeus on tuominnut viisikymppisen naisen kahdentoista ja puolen vuoden vankeuteen useista törkeistä huumausainerikoksista. Käräjäoikeuden mukaan nainen hankki ja välitti suuria määriä alfa-PVP-huumausainetta, joka tunnetaan myös peukkuna.
Oikeus määräsi naisen menettämään rikoshyötynä valtiolle yhteensä lähes 190 000 euroa.
Päätekijän lisäksi oikeus tuomitsi 11 muuta ihmistä eripituisiin vankeusrangaistuksiin. Kolme vankeustuomioista on ehdollisia.
Rikokset tapahtuivat vuosina 2023–2025 pääosin eri puolilla Pirkanmaata, muun muassa Tampereella, Orivedellä, Vesilahdessa ja Akaassa. Huumeita hankittiin myös pääkaupunkiseudulta ja muualta Uudeltamaalta.
Pirkanmaan käräjäoikeus antoi tuomion perjantaina.
Rikoskokonaisuudessapääasiallinen kauppatavara oli alfa-PVP, jota välitettiin kymmenientuhansien käyttöannosten edestä. Muiden huumeiden osuus oli pienehkö.
Alfa-PVP on muuntohuume, jonka käyttö on viime aikoina yleistynyt Suomessakin. Se on synteettinen aine, joka muistuttaa luonnossa esiintyviä khat-kasvin huumaavia ainesosia.
Maailmalla alfa-PVP:n käyttöön on liittynyt lukuisia sairaalahoitoa vaatineita myrkytyksiä ja myös kuolemantapauksia.
Käräjäoikeus toteaa tuomiossa, että Terveyden ja hyvinvoinnin laitoksen THL:n ja Lääkealan turvallisuus- ja kehittämiskeskus Fimean lausuntojen mukaan alfa-PVP on vaarallisuutensa ja käyttötapojensa osalta rinnastettavissa lähinnä amfetamiiniin, metamfetamiiniin ja metyleenidioksipyrovaleroniin.
Merkittävä osa jutun näytöstä oikeudessa koostui tuomittujen keskinäisestä viestittelystä.
”Viestien ja telekuuntelutallenteiden kieltä ja sisältöä voi luonnehtia tyyliltään tyypillisesti huumausainerikoksissa esiintyväksi, jossa keskustelu ei vaikuta normaalilta kanssakäymiseltä, mutta jossa keskustelijat kuitenkin ovat perillä siitä, mistä keskustellaan”, oikeus luonnehtii.
Pirkanmaan käräjäoikeuden mukaanSusanna Annika Sjöblom-Vuorinen, 52, syyllistyi kymmeneen törkeään huumausainerikokseen, yhteen huumausainerikokseen sekä ampuma-aserikokseen. Hänet tuomittiin 12 ja puolen vuoden vankeuteen.
Mika Tapio Kokko, 58, tuomittiin kuuden ja puolen vuoden vankeuteen,Heidi Kristiina Järvinen, 40, neljän ja puolen vuoden vankeuteen sekäJuuso Matias Mäkituuri, 29, kolmen ja puolen vuoden vankeuteen.
Lisäksi kolme henkilöä tuomittiin kahden ja puolen vuoden vankeuteen. Muista tuomioista pisin on puolitoista vuotta ja lyhin kolme kuukautta, joka tuomittiin ehdollisena.
Oikaisu 6. heinäkuuta klo 11.02: Toisin kuin jutussa aiemmin luki, alfa-PVP on itsessään vaikuttava aine. Sitä ei esiinny luonnossa khat-kasvissa, vaan se on synteettinen aine, joka muistuttaa khatin huumaavia ainesosia.
Oikaisu 6. heinäkuuta klo 12.05: Lausunnon antoi Lääkealan turvallisuus- ja kehittämiskeskus Fimea, ei Suomen Lähi-idän instituutti Fime, kuten jutussa aiemmin sanottiin.",news
"Tutkinnallisista syistä poliisi ei tiistaiaamuna kommentoinut suhdetta tai tekotapaa tarkemmin.
Itä-Suomen poliisi tutkii epäiltyä murhaa, jonka uhri löytyi palaneesta omakotitalosta Mikkelin Tattalantiellä sunnuntaiaamuna.Kuva:Jani Kautto
Poliisillaon käsitys Mikkelin henkirikoksen epäillyn ja uhrin välisestä suhteesta, kertoo tutkinnanjohtaja, rikoskomisarioMarfa RaipelaHS:lle tiistaina aamulla.
Hän ei kuitenkaan kommentoi asiaa tarkemmin, sillä tutkinta on alkutekijöissään. Samasta syystä hän ei myöskään kerro, käyttikö epäilty teossa asetta.
”Poliisilla on ihan hyvä käsitys tekotavasta”, Raipela kuitenkin toteaa.
Maanantaina Raipelasanoi, että poliisilla oli arveluja uhrin ja epäillyn yhteydestä.
Kuulusteluja ei ole vielä aloitettu. Raipela sanoo, että epäiltyä kuullaan lähipäivinä.
Epäillynmurhan uhri löytyi palaneesta omakotitalosta Mikkelin Tattalantiellä sunnuntaiaamuna.
Poliisikertoimaanantaina illalla ottaneensa kiinni henkirikoksesta epäillyn miehen.
Mies otettiin kiinni Kangasniemellä. Raipela ei ota kantaa siihen, minne epäilty oli matkalla ja oliko hän liikkeellä jalan vai autolla.
Poliisi tutkii edelleen epäillyn sunnuntaisia ja maanantaisia liikkeitä. Niistä on saatu vihjeitä ja otetaan edelleen vihjeitä vastaan, tutkinnanjohtaja toteaa.
Tutkinta jatkuu muun muassa kuulusteluilla ja teknisillä tutkinnoilla, Raipela sanoo.
Aiemmathavainnot miehen liikkeistä poliisi pyytää ilmoittamaan Itä-Suomen poliisin vihjenumeroon 0295 415 232 tai sähköpostilla osoitteeseen vihjeet.ita-suomi@poliisi.fi.",news
"Neljästä murhan yrityksestä epäillyn miehen vangitsemis­oikeudenkäynti käytiin suljetuin ovin.
Epäilty 23-vuotias mies peitti kasvonsa lehdellä.Kuva:Anton Greggas / Aamulehti
Pirkanmaan käräjäoikeus on vanginnut 23-vuotiaan miehen epäiltynä neljästä murhan yrityksestä Tampereen Ratinan puukotuksessa.
Epäilty oli paikalla suljetussa vangitsemisoikeudenkäynnissä Tampereella, mutta peitti kasvonsa.
Epäillyn asianajaja Kaarle Gummerus ei kommentoinut mahdollisia motiiveja tai epäillyn suhtautumista tekoon.
Puukotus tapahtui 3. heinäkuuta, ja uhreina oli kolme naista ja yksi mies.
Pirkanmaankäräjäoikeus on vanginnut 23-vuotiaan miehen epäiltynä todennäköisin syin neljästä murhan yrityksestä Ratinan viime torstain puukotuksessa.
Epäilty oli paikalla vangitsemisoikeudenkäynnissä, joka käytiin suljetuin ovin Tampereella. Hän peitti kasvonsa Alibi-lehdellä.
MiehenasianajajaKaarle Gummerusvastasi median kysymyksiin vangitsemisen jälkeen.
Gummerus ei ota kantaa epäillyn mahdollisiin motiiveihin. Hänen mukaansa tutkinnanjohtaja tiedottaa niistä myöhemmin.
Poliisi on aiemmin kertonut, ettei epäilty ole tuonut ilmi rasistista tai terroristista motiivia. Sen sijaan epäilty on kertonut vihastaan yleisesti ihmisiä kohtaan ja siitä, kuinka ihmiset ovat katsoneet häntä vihaisesti.
”Sitä, kuinka paljon tekijän maailmankuva vaikutti tekoihin, ei ole vielä pystytty syvällisesti selvittämään”, Gummerus sanoo.
Gummeruksenmukaan mahdollista päihteidenkäytön osuutta selvitetään. Hän ei kuitenkaan ota asiaan tässä vaiheessa tarkemmin kantaa. Hänen mukaansa mielentilatutkimus on näin vakavissa rikosnimikkeissä ”aina pohdinnan paikka”.
Gummerus ei myöskään kommentoi, kuinka epäilty on itse suhtautunut tekoonsa.
”En lähde arvioimaan, onko tekijä osoittanut katumusta tekoon.”
Syytteennostonmääräpäivä on 14. marraskuuta.
Puukotus tapahtui Tampereen Ratinassa torstaina 3. heinäkuuta. Epäillyn puukottajan uhreiksi joutuivat 34-, 40-, ja 52-vuotiaat naiset sekä 35-vuotias mies.
Epäillyllä on runsaasti aiempaa rikostaustaa, mukaan lukien tuoreita tuomioita pahoinpitelyistä ja ryöstöistä.",news
"Poliisi vaatii nuorta miestä vangittavaksi epäiltynä todennäköisin syin murhasta, tapon yrityksestä ja törkeästä ryöstöstä.
Omakotitalo paloi asuinkelvottomaksi sunnuntaina. Talosta löytyi nainen kuolleena.Kuva:Oskari Mäkisarka / Lehtikuva
Poliisi vaatii 19-vuotiasta miestä vangittavaksi epäiltynä murhasta, tapon yrityksestä ja törkeästä ryöstöstä.
Noin 60-vuotias nainen löydettiin kuolleena palaneesta omakotitalosta sunnuntaina. Epäilty otettiin kiinni maanantai-iltana Kangasniemeltä.
Uhrin ja epäillyn välillä on viitteitä yhteydestä. Motiivi on vielä epäselvä.
Noin60-vuotias nainen löydettiin palaneesta omakotitalosta kuolleena sunnuntaina Mikkelin Otavassa. Naisen murhasta epäiltyä 19-vuotiasta epäillään lisäksi useista muista rikoksista.
Vangitsemisoikeudenkäynti järjestetään torstaina kello 10.
Kokosimme yhteen, mitä tapauksesta tähän mennessä tiedetään ja mitkä kysymykset ovat vielä auki.
Tutkinnanjohtaja, rikoskomisarioMarfa Raipelakertoi aiemmin, että poliisilla on ”käsitys ainakin siitä, mitkä asiat ovat tapahtumiin johtaneet”. Lisäksi poliisilla on käsitys epäillyn ja uhrin välisestä suhteesta. Motiivia hän ei kommentoinut tarkemmin.
Ilta-Sanomientietojen mukaan uhri olisi toiminut epäillyn tukiperheenä tämän ollessa alaikäinen.
Tukiperhetoiminta on vapaaehtoista toimintaa, jossa perheet tukevat lapsia ja nuoria, kun vanhempien omat voimavarat ovat vähissä. Tukiperhe saattaa esimerkiksi ottaa lapsen luokseen viikonlopuksi noin kerran kuussa.
Länsi-Savo-lehdelletutkinnanjohtaja Raipela on vahvistanut, että uhri ja epäilty tunsivat toisensa entuudestaan.
MTV Uutistentietojen mukaan uhri on tuntenut epäillyn tämän lapsuudesta asti. MTV:n mukaan yhteys on syntynyt perhekoti­toiminnan kautta. Myös HS:n tietojen mukaan palaneessa talossa on toiminut perhekoti.
HS:n tietojen mukaan uhrin lähiomainen on kertonut uhrin auttaneen epäiltyä aiemmin jollakin tavalla.
Poliisivaatii 19-vuotiasta miestä vangittavaksi epäiltynä todennäköisin syin murhasta, tapon yrityksestä ja törkeästä ryöstöstä. Lisäksi häntä epäillään törkeästä vahingonteosta, moottorikulkuneuvon käyttövarkaudesta ja hautarauhan rikkomisesta.
Nainen löytyi kuolleena palaneesta talosta, mutta poliisi ei ole kommentoinut sitä, miten nainen kuoli. Rikosepäily hautarauhan rikkomisesta voi viitata siihen, että uhrin ruumis on vahingoittunut tahallisesti sytytetyssä palossa.
STT:n mukaan poliisi epäilee henkirikoksen tapahtuneen sunnuntaiaamuna kello kuuden ja kahdeksan välillä.
Epäilty tapon yritys ja törkeä ryöstö liittyvät tapahtumiin sunnuntaina aamuyöllä Jyväskylässä.
Nuoren miehen kuulustelut aloitettiin tiistaina. Poliisin mukaan epäilty on ollut yhteistyökykyinen.
Epäillyllä ei ole aiempaa rikostaustaa. Miestä uhkaa häätö Jyväskylän Huhtasuolla sijaitsevasta vuokra-asunnosta, sillä hän ei ollut maksanut vuokraansa useaan kuukauteen. Epäilty aloitti varusmies­palveluksensa Kainuun prikaatissa tammikuussa.
HS:ntietojen mukaan henkirikoksen uhri on palaneessa omakotitalossa asunut noin 60-vuotias nainen.
Nainen on työskennellyt lasten ja nuorten parissa. Viime keväänä hän oli ehdolla kunta- ja aluevaaleissa, mutta ei tullut valituksi. STT:n mukaan nainen on toiminut myös aktiivisesti seurakunnassa.
Omakotitalossa on toiminut perhekoti, jonka toiminta on kuitenkin ollut viime vuosina hyvin pientä. Tilinpäätösten mukaan perhekodilla on ollut viimeksi näkyvää taloudellista toimintaa vuonna 2021. Seuraavina vuosina toiminta näyttää hiipuneen lopullisesti. Yritys on ollut ulosotossa.
Sunnuntainaaamuyöllä mies on ollut Jyväskylässä. Poliisi epäilee miehen yrittäneen tappaa Jyväskylässä taksinkuljettajan ja tämän jälkeen varastaneen kuljettajalta taksin.
Mediatietojen mukaan mies ajoi viemällään taksilla surmapaikalle Mikkelin Otavaan, Tattalantielle.
Aamuyhdeksältä pelastuslaitos sai hälytyksen tulipalosta. Epäilty henkirikos paljastui tuolloin.
Epäiltyä etsittiin laajalta alueelta, kunnes hänet otettiin kiinni maanantaina illalla kello 19 aikaan maastosta Kangasniemeltä, Mikkelin naapurikunnan alueelta. Epäiltyä etsittiin kuitenkin myös muun muassa Kainuun prikaatista.
Miehen jäljille päästiin sivullisen ilmoituksen kautta.",news
"Korjausrakennusfirma Constin mukaan kyseessä oli inhimillinen virhe, sillä aukon päällä olisi pitänyt olla suojalevy.
Remontin alla oleva kerrostalo (vasemmalla) sijaitsee Tampereen Kyttälässä Rongankadun ja Tuomiokirkonkadun risteyksessä.Kuva:Emma Heikkilä / Aamulehti
Neljävuotias lapsi putosi lauantaina Tampereella kerrostalon putkiremonttityömaalla kolme metriä lattiassa olevasta reiästä.
Lapselle ei käynyt mitään, mutta tilanne olisi voinut päättyä huonosti.
Korjausrakennusfirma Constin mukaan aukon päällä olisi pitänyt olla suojalevy.
Neljävuotiaslapsiputosi lauantainaTampereella putkiremontissa olevan kerrostalohuoneiston lattiassa olleesta reiästä läpi. Lapsi putosi keittiössä olleen tekniikkakuilun reiästä noin kolmen metrin matkan alempaan kerrokseen.
Noin 30x50 senttimetrin kokoinen aukko oli peitetty pelkällä eristevillalla. Lapsi putosi jaloilleen, eikä hänelle tullut vammoja, mutta tapahtuneessa olisi voinut käydä pahemmin.
Putkiremonttiataloon tekee korjausrakennusfirma Consti. Constin toimialajohtajaRisto Kivenmukaan tekniikkakuilusta oli poistettu vanhat viemäri- ja käyttövesiputket ja tilalle oli tulossa uudet. Aukon päällä olisi pitänyt olla suojana vanerilevy, mutta se oli jäänyt laittamatta paikoilleen.
”Tässä on jonkinlainen inhimillinen virhe käynyt asentajalla. Varmaan inhimillisestä syystä tai jostain muusta syystä vaneria ei siellä ole ollut”, Kivi sanoo.
Kiven mukaan Consti on käynnistänyt tapahtuneesta oman sisäisen läheltä piti -selvityksensä.
Hänen mukaansa yritys käy asian läpi työntekijöiden ja urakoitsijoiden kanssa kaikilla samantyyppisillä työmaillaan.
Tekniikkakuilu kulkee talon kaikkien kerrosten läpi.
”Asentaja semmoisesta ei mahdu tippumaan, mutta aina, kun työ lopetetaan, siihen pitää laittaa suoja. Olen erittäin pahoillani, että tämmöinen on käynyt”, hän sanoo.
Lauantainatyömaa oli kiinni. Asunnoista on katkaistu vedet ja sähköt, joten ihmiset eivät asu niissä remontin aikana.
Pelastuslaitokselta kerrottiin aiemmin, että remontin vuoksi muualla asuva lapsiperhe oli pyöräillyt lauantaina katsomaan, miten työt etenevät heidän kodissaan.
Kiven mukaan remonttifirma ei voi estää ihmisiä vierailemasta asunnoissaan.
”Tiedotamme kaikille, että äärimmäistä varovaisuutta täytyy noudattaa. Hienoa olisi, jos asuntoa menisi katsomaan ennemmin työmaan ollessa auki ja työnjohtajan kanssa.”
Länsi- ja Sisä-Suomenaluehallintoviraston (avi) työsuojelun vastuualueen ylitarkastajanMikko Koivistonmukaan kyseisen kaltainen putoaminen ei saisi missään olosuhteissa olla mahdollista rakennustyömaalla.
Koiviston mukaan avi ei vielä tiistaiaamuna ollut saanut asiasta ilmoitusta, joten hän kommentoi asiaa yleisellä tasolla.
Rakennushankkeesta vastuussa olevien pitää huolehtia, ettei työstä aiheudu vaaraa työmaalla työskenteleville, eikä myöskään muille työn ”vaikutuspiirissä oleville”.
”Alamme tutkia tätä tapausta ja meiltä tarkastaja tekee työsuojelutarkastuksen työmaalle tähän tapaukseen liittyen lähiaikoina”, Koivisto kertoo.
Sisä-Suomen poliisi on tehnyt asiasta esiselvityksen ja kuullut lapsen vanhempia sekä remontointiyritystä. RikoskomisarioHannu Kallioniemiei ota vielä kantaa mahdollisiin vastuukysymyksiin tai siihen, onko tapauksesta syytä aloittaa esitutkintaa.",news
"HS:n tietojen mukaan henkirikoksen uhri on noin 60-vuotias nainen, joka asui palaneessa omakotitalossa.
Uhrin koti on tuhoutunut palossa täysin.Kuva:Jani Kautto
Itä-Suomen poliisi tutkii epäiltyä murhaa, jonka uhri löytyi palaneesta omakotitalosta Mikkelin Tattalantiellä sunnuntaina.
Noin 60-vuotiaan naisuhrin auto varastettiin. Henkirikoksesta epäilty nuori mies on yhä karkuteillä.
Samaa miestä epäillään myös Jyväskylässä tapahtuneesta taksinkuljettajan pahoinpitelystä ja auton ryöstöstä.
Itä-Suomenpoliisi tutkii epäiltyä murhaa, jonka uhri löytyi palaneesta omakotitalosta Mikkelin Tattalantiellä sunnuntaiaamuna.
Poliisi kertoi maanantaina illalla ottaneensa kiinni henkirikoksesta epäillyn miehen.
Miestä epäillään myös toisesta, aiemmin sunnuntaina 6. heinäkuuta Jyväskylässä tapahtuneesta törkeästä väkivallanteosta. Miehen epäillään kohdistaneen Jyväskylässä väkivaltaa taksinkuljettajaan ja poistuneen viemällään taksilla.
HS kokosi yhteen, mitä tapahtumista tässä vaiheessa tiedetään.
Vaaleankeltainen omakotitalo sijaitsee hiljaisella maaseudulla noin vartin ajomatkan päässä Mikkelin rautatieasemasta.
HS:n tietojen mukaan henkirikoksen uhri on omakotitalossa asunut noin 60-vuotias nainen.
Ilmassa leijailee palaneen haju vielä puoli kuuden aikaan maanantai-illalla, paikalla ollut HS:n toimittajaRosa Lehtokarikertoi maanantaina alkuillasta.
Poliisi on eristänyt pihatien, joten aivan talon läheisyyteen ei pääse.
Lehtokarin mukaan näyttää siltä, että talo on palanut asuinkelvottomaksi. Vain ensimmäisestä kerroksesta on jotakin jäljellä.
Henkirikosta tutkiva Itä-Suomen poliisi ei ole kommentoinut mahdollista motiivia, tapahtumien kulkua tai sitä, epäilläänkö uhrin kuolleen tulipalossa vai jo ennen sen syttymistä.
Epäillyn murhan uhri löytyi palaneesta omakotitalosta Mikkelin Tattalantiellä sunnuntaiaamuna. Poliisi on eristänyt alueen.Kuva:Jani Kautto
Poliisin mukaan epäillyn murhan yhteydessä varastettiin Citroën-merkkinen henkilöauto.
Auto kuului HS:n tietojen mukaan kuusissakymmenissä olevalle naiselle, joka virallisten osoitetietojensa perusteella asui palaneessa omakotitalossa.
Nainen on työskennellyt lasten ja nuorten parissa. Viime keväänä hän oli ehdolla kunta- ja aluevaaleissa, mutta ei tullut valituksi.
Myöskään uhrin ja epäillyn mahdollinen aiempi yhteys ei ole tiedossa.
”Meillä on tiettyjä arveluja heidän välisestään yhteydestä, mutta en voi kertoa enempää esitutkinnan tässä vaiheessa”, aiemmin maanantaina tapauksen tutkinnanjohtajana toiminut rikosylikomisarioTuomo Lepolakommentoi HS:lle.
Sunnuntaina aamuyöllä ennen Mikkelin henkirikosta epäillyn miehen epäillään kohdistaneen väkivaltaa myös taksinkuljettajaan Jyväskylässä.
Sisä-Suomen poliisi kertoo, että kuljettaja sai sairaalahoitoa vaativia vammoja, mutta ei ole hengenvaarassa. Kuljettajan onnistui hälyttää itselleen apua.
Poliisin mukaan epäilty pakeni paikalta viemällään taksilla.
Taksi on löytynyt ja poliisin hallussa.IS:ntietojen mukaan miehen epäillään ajaneen taksilla palopaikalle Mikkelin Otavaan ja taksin löytyneen yksityiseltä mökkitieltä lähialueelta.
Poliisi ei ole toistaiseksi kommentoinut Jyväskylän väkivaltarikoksen tekotapaa tai edes rikosnimikettä.
Mikkelin ja Jyväskylän rikoksista epäiltyä miesotettiin kiinnimaanantaina illalla. Poliisista kerrottiin maanantaina HS:lle, että epäiltyä on etsitty muun muassa Kainuusta.
”Poliisilla on ollut tapaukseen liittyvä tarkastustehtävä Kainuun prikaatissa”, tutkinnanjohtajaMarfa RaipelaItä-Suomen poliisista kommentoi HS:lle.
Iltalehdentietojen mukaan epäilty suoritti Kainuussa asepalvelustaan, ja oli jättänyt palaamatta palvelukseen lomilta. Raipela ei kommentoinut tietoa HS:lle.
Poliisi on kertonut epäillyn olevan parikymppinen.Ilta-Sanomientietojen mukaan epäilty on 19-vuotias ja asuu Jyväskylässä, eikä häntä ole aiemmin syytetty rikoksista.
Myös HS:n tietojen mukaan mies on asunut Jyväskylässä.
Oikaisu 8.7.2025 kello 9.22: Korjattu uhrin ja epäillyn mahdollista aiempaa yhteyttä koskevaan kohtaan kommentoijaksi Marfa Raipelan sijaan aiempi tutkinnanjohtaja Tuomo Lepola.",news
"Lapsi putosi jalat edellä ja hänellä oli päässään pyöräilykypärä.
Nelivuotiaslapsi putosi lauantaina Tampereen Tuomiokirkonkadulla remontissa olleen kerrostalohuoneiston lattiassa olleesta tekniikkakuilusta.
Pirkanmaan pelastuslaitos sai hälytyksen tapauksesta iltapäivällä noin kello 15.30.
Lapsi oli joutunut vahingossa eristysvillalla peitetyn tekniikkakuilun päälle, joka oli avattu rakennuksen läpi maan tasosta aina ylimpään kerrokseen.
Lapsi putosi toisesta kerroksesta ensimmäisen kerroksen lattialle. Hän putosi jalat edellä noin kolmen metrin matkan ja säilyi täysin vahingoittumattomana. Ensihoito tarkisti lapsen kunnon.
”Onni onnettomuudessa, että lapsi tuli jaloilleen ja hänellä sattui olemaan vielä pyöräilykypärä päässään”, kertoo Pirkanmaan pelastuslaitoksen päivystävä palomestariPekka Loponen.
Remontinvuoksi muualla asuva lapsiperhe oli pyöräillyt lauantaina katsomaan, miten työt etenevät heidän kodissaan.
”Perhe luonnollisesti säikähti. Mahdollisuudet olisivat olleet traagisellekin onnettomuudelle, jos esimerkiksi huoneisto olisi sijainnut korkeammalla. Tällä kertaa onneksi kävi näin hyvin”, Loponen toteaa.",news
"Toistuvaan maahantulokiellon rikkomiseen perustuvia vangitsemisia on Itä-Uudenmaan poliisin alueella noin muutama vuodessa.
Itä-Uudenmaankäräjäoikeus on vanginnut neljäkymmentävuotiaan virolaismiehen, jota poliisi epäilee todennäköisin syin maahantulokiellon rikkomisesta.
Poliisin mukaan virolaismies oli rikkonut maahantulokieltoaan kahdeksan kertaa viimeisen kahdeksan kuukauden aikana, joten siksi poliisi päätti esittää miehen vangitsemista.
Mies oli liikkunut Vantaalla.
”On jokseenkin harvinaista, että joudutaan menemään vangitsemiseen asti, se on viimesijainen keino”, tutkinnanjohtaja rikoskomisarioSuvi Kukkonensanoo.
Kukkosen mukaan Itä-Uudenmaan poliisin alueella suurin osa maahantulokieltoa rikkovista henkilöistä on Virosta. Yksi syy on maiden välinen vapaa liikkuvuus.
Kukkosen mukaan toistuvaan maahantulokiellon rikkomiseen perustuvia vangitsemisia on Itä-Uudenmaan poliisin alueella noin muutama vuodessa.
Maahantulokiellon rikkominen eriytettiin omaksi pykäläkseen rikoslakiin vuoden 2019 alusta alkaen. Ennen muutosta maahantulokiellon rikkomiset käsiteltiin pääasiassa ulkomaalaisrikkomuksina, joista oli mahdollista antaa ainoastaan sakkorangaistus.
Maahantulokiellosta päättää Maahanmuuttovirasto, ja poliisi valvoo kiellon noudattamista.
Myös poliisi tai rajatarkastusviranomainen voi määrätä ulkomaalaiselle maahantulokiellon enintään viideksi vuodeksi.
EU-kansalaiselle voidaan määrätämaahantulokielto, jos hänen katsotaan vaarantavan yleistä järjestystä, yleistä turvallisuutta tai kansanterveyttä.
Oikaisu 3.7. kello 5.11: Jutun otsikossa luki aiemmin virheellisesti, että poliisi vangitsi miehen, mutta vangitsemisesta päättää käräjäoikeus, ei poliisi.
Oikaisu 7.7. kello 12.45: Jutussa luki aiemmin, että maahantulokiellosta päättää Maahanmuuttovirasto, ja poliisi valvoo kiellon noudattamista. Kuitenkin myös poliisi tai rajatarkastusviranomainen voi määrätä ulkomaalaiselle maahantulokiellon enintään viideksi vuodeksi.",news
"Työpaikan keittiössä haisevat HS:n lukijoiden mukaan kala, kaaliruuat, maksalaatikko ja valkosipuli. Marttaliiton asiantuntija muistuttaa, että ruoka saa tuoksua ja näkyä.
Moni vastaajista kertoi, ettei pakkaa töihin evääksi kalaa sen hajun vuoksi.Kuva:Johanna Erjonsalo
Kalaruuat ovat monen mielestä pahin eväs työpaikalla, koska se haisee mikrotettuna niin pahalta. HS:n kyselyn mukaan myös kaaliruuat ja maksalaatikko herättävät mielipiteitä.
Herkkyydet hajuille ovat henkilökohtaisia. Kala haisee monen mielestä pahalta, koska se hapettuu helposti lämmittäessä ja muodostaa haihtuvia yhdisteitä.
Marttaliiton Niina Silander neuvoo huomioimaan muut, mutta korostaa, että ruoka saa tuoksua työpaikalla.
Kuvottavatuoksu ja koko toimistoon leviävä hajupommi. Kalaruuat herättävät usein eniten mielipiteitä, kun puhutaan eväiden lämmittämisestä mikrossa.
HSkysyi lukijoilta, mikä mikroruoka haisee pahimmalta työpaikalla. Kyselyyn vastasi lähes 60 lukijaa. Kyselyn ylivoimainen ykkönen oli kalaruuat, sillä se mainittiin vastauksissa 32 kertaa.
Kalaruuista mainintoja saivat silakkapihvit, lohipyörykät, kirjolohikiusaus ja kalaa sisältävät valmisruuat.
Kalaa kuvailtiin vastauksissa epämiellyttäväksi ja ”hien hajuiseksi”, ja sen hajun sanottiin korostuvan erityisesti ruokaa mikrottaessa. Moni mainitsi, ettei tämän vuoksi ota kalaa evääksi töihin.
Kalan jälkeen eniten mainintoja saivat kaaliruuat, maksalaatikko ja valkosipuli. Myös Thai Cube -valmisruuat ja makkarat mainittiin useamman kerran.
Ruokientuoksut voivat herättää vaihtelevia reaktioita: osa niistä koetaan miellyttävinä ja ruokahalua herättävinä, toiset taas saattavat olla vähemmän tervetulleita.
Miksi kalaruuat haisevat niin pahalta?
”Kalan rasva on pehmeää tyydyttämätöntä rasvaa. Lämmitettäessä siitä muodostuu helposti haihtuvia yhdisteitä, jotka aistitaan hajuina”,Antti Knaapilatiivistää.
Hän työskentelee yliopettajana LAB-ammattikorkeakoulussa ja on tutkinut haju- ja makuaistimuksia.
”Vaihtelee paljon ihmisten välillä, mitä pidetään epämiellyttävänä hajuna. Joku voi tykätä jostain tuoksusta, joka toiselle on epämiellyttävä”, Knaapila sanoo.
Entäsaako haisevia ruokia viedä työpaikalle?
Marttaliiton johtava asiantuntijaNiina Silanderkehottaa ottamaan muut huomioon työpaikkaruokailussa, mutta omaa syömistä ei tarvitse rajoittaa.
”Ruoka saa tuoksua ja näkyä. Sen sijaan, että alkaisi tarkkaan valitsemaan mitä syö, huomion voi kiinnittää keinoihin, joilla hajun leviämistä koko toimistoon voi yrittää hieman estää”, Silander sanoo.
Näitä keinoja ovat Silanderin mukaan ruokailutilan oven sulkeminen, tuuletuksen tehostus ikkunan tai liesituulettimen kautta, mikrokuvun käyttö ja ruuan mieto lämmitys.
”Myös omat ruokailuvälineet kannattaa siivota pian käytön jälkeen”, hän muistuttaa.
Myös lukijat kertovat kyselyssä, ettei ongelmana aina ole mikrotetun ruuan haju, vaan sotku.
Allergia-ja hajuherkkyydet ovat Silanderin mukaan asia erikseen.
”Voimakkaista allergioista on hyvä kertoa työpaikalla, jos ei esimerkiksi pysty olemaan samassa tilassa kalan hajun kanssa”, hän sanoo.
Oman ruuan hajua saattaa myös turhaan hävetä, sanoo Silander. Lounastauon jälkeen tuoksut hälvenevät usein nopeasti.
”Jos koko työpaikka tuoksuu omalle eväälle, voi keittää koko työporukalle kahvit, että ne hajut peittyvät”, Silander sanoo.",news
"Finnair on kevään ja kesän aikana perunut jo yli tuhat lentoa IAU:n työtaistelutoimien vuoksi.
Finnairin lentokone Helsinki-Vantaan lentokentällä.Kuva:Elsa Paakkinen / Lehtikuva
LentoyhtiöFinnair kertoo peruvansa tulevalta maanantailta noin sata lentoa.
Yhtiön mukaan peruutuksilla on vaikutusta noin 7 200 asiakkaan matkasuunnitelmiin.
Finnairin viestintäjohtajaPäivyt Tallqvistkertoo STT:lle, että Finnairilla piti maanantaina olla alun perin noin 330 lentoa. Nyt niistä noin sata on peruttu.
Peruutusten syynä ovat Ilmailualan Unioni IAU:n työtaistelutoimet.
IAU on ilmoittanut lakoista myös 16., 18., 21. ja 23. heinäkuuta.
Finnairin mukaan näiden työtaistelutoimien vaikutusten arviointi on vielä kesken, mutta vaikutusten ennakoidaan olevan pienemmät kuin heinäkuun alun päivien.
”Oman lennon tilannetta kyseisinä päivinä ei kannata tässä vaiheessa tiedustella Finnairin asiakaspalvelusta, sillä vaikutuksia ei vielä tässä vaiheessa pystytä kertomaan”, yhtiö sanoo tiedotteessa.
IAUja Palvelualojen työnantajat Palta ovat hakeneet ratkaisua lentopalvelujen työriitaan jo kuukausien ajan.
Finnair on kevään ja kesän aikana perunut jo yli tuhat lentoa IAU:n työtaistelutoimien vuoksi.
Palta kertoi perjantaina, että IAU antoi oman esityksensä lentoliikenteen palvelujen työriidan ratkaisuksi. Kyseessä oli vastaesitys Paltan torstaina antamalle kokonaisesitykselle.
Paltan mukaan työnantajapuolen on mahdoton hyväksyä IAU:n esitystä.
Palta sanoi torstaina, että IAU hylkäsi heti Paltan tuolloin antaman esityksen.
IAU:n puheenjohtaja Juhani Haapasaari sanoi samana päivänä STT:lle, että tieto hylkäämisestä ei pitänyt paikkaansa.
Työriidan sovittelua jatketaan maanantaina valtakunnansovittelijan kanssa.",news
"Jos vanhemmat vangitaan, heistä voidaan laatia eurooppalainen pidätysmääräys. Se mahdollistaisi kiinnioton myös ulkomailla.
Pohjalaisperhe asui ennen katoamistaan vanhassa maalaistalossa.Kuva:Christoffer Björklund
Pohjanmaankäräjäoikeudessa käsitellään tänään tiistaina kadonneen pohjalaisperheen vanhempien vangitsemista.
Pohjanmaan poliisi esittää heitä vangittavaksi poissaolevana. Vanhempia epäillään muun muassa törkeästä vapaudenriistosta, törkeästä ihmiskaupasta ja törkeästä pahoinpitelystä. Lisäksi heitä epäillään lastensa omavaltaisesta huostaanotosta. Rikosten epäillään kohdistuneen perheen kaikkiin lapsiin.
Jos käräjäoikeus hyväksyy vangitsemisen, sen pohjalta voidaan laatia eurooppalainen pidätysmääräys. Se mahdollistaa vanhempien etsinnän ja kiinnioton myös ulkomailla.
Viimeinenhavainto perheestä on tehty toukokuussa 2024. Tuolloin vanhemmat veivät lapsensa mukanaan Uudestakaarlepyystä, jossa nämä olivat sijoitettuina.
Perheeseen kuului katoamishetkellä vanhempien lisäksi seitsemän vuosien 2007 ja 2021 välillä syntynyttä lasta. Lisäksi perheen äiti oli katoamisen aikaan raskaana.
Perheestä ei ole katoamisen jälkeen löytynyt minkäänlaisia fyysisiä tai digitaalisia jälkiä. Poliisi epäilee, että perheen tuntevat ihmiset piilottelevat perhettä joko Pohjanmaalla, Etelä-Suomessa tai jossakin muussa Pohjoismaassa.",news
"Poliisin mukaan 17-vuotias kuljettaja testaili rajojaan ja menetti auton hallinnan. Turmassa kuoli kaksi auton kyydissä ollutta.
Vedellä täyttynyt louhos sijaitsee Laitilan ja Euran rajan tuntumassa.Kuva:Sami Kilpiö / HS
Lounais-Suomenpoliisi kertoo saaneensa kattavan käsityksen Laitilan kesäkuisesta turmasta, jossa kaksi nuorta kuoli auton pudottua vedellä täyttyneeseen louhokseen.
Kaksi muuta autossa ollutta pelastui. Toinen heistä on autoa kuljettanut 17-vuotias poika. Poliisin mukaan hän oli saanut ajokortin poikkeusluvalla samana päivänä.
Poliisi on kuullut turmasta selvinneitä. 17-vuotias on poliisin mukaan myöntänyt kuljettaneensa ajoneuvoa tapahtumahetkellä, ja hän on avannut tapahtumien kulkua poliisille esitutkinnassa.
Poliisin mukaan louhos oli ajoneuvossa olleille nuorille entuudestaan tuttu paikka. Onnettomuuspaikka sijaitsee Laitilan ja Euran rajan tuntumassa Lounais-Suomessa.
Ennen turmaa nuoret olivat ajaneet louhoksen viereisellä hiekka-alueella. Poliisin mukaan kuljettaja ”testaili ajotaitoja ja kokeili rajoja”.
Poliisin mukaan käytetyt nopeudet eivät olleet suuria, mutta jossain vaiheessa henkilöauto riistäytyi kuljettajan hallinnasta ja ajautui vedellä täyttyneeseen louhokseen.
Henkilöauto oli tieliikennekelpoinen.
Onnettomuustapahtui 10. kesäkuuta Laitilan Tarvaistentien läheisyydessä sijaitsevalla louhoksella.
Ilmoituksen hätäkeskukseen teki lähialueen asukas, jonka luota louhokseen pudonneesta henkilöautosta poispäässeet olivat tulleet pyytämään apua.
Pelastuslaitoksen sukeltajat löysivät veteen uponneesta henkilöautosta kaksi poikaa, jotka lääkäri totesi kuolleiksi. Uponneesta autosta ulospäässeet pojat kuljetettiin jatkohoitoon. Heidän vammansa eivät ole vakavia.
Poliisi tutkii tapausta kahtena törkeänä kuolemantuottamuksena, vaaran aiheuttamisena ja vahingontekona. Esitutkinta asiassa saadaan alustavan arvion mukaan valmiiksi elokuun loppuun mennessä.",news
"Rauman Kylmäpihlajassa mitattiin korkein mitattu keskituulen nopeus heinäkuussa 2000-luvulla.
Ulla-myrskyn kaatama puu Helsingin Lauttasaaressa 4. heinäkuuta 2025.Kuva:Heikki Saukkomaa / Lehtikuva
PerjantainenUlla-myrsky oli harvinaisen voimakas kesämyrsky,kertooIlmatieteen laitos. Myrsky myös kesti pitkään: puuskainen tuuli puhalsi jopa 6–12 tuntia suuressa osassa maata.
Merialueilla Ulla-myrskyn kovin keskituuli – 25,6 metriä sekunnissa – mitattiin Rauman Kylmäpihlajan havaintoasemalla. Tämä on korkein mitattu keskituulen nopeus heinäkuussa 2000-luvulla.
Kaikkien aikojen heinäkuun ennätystä ei Ilmatieteen laitoksen mukaan voida tarkasti määrittää, sillä 1900-luvun tuulihavaintojen laadussa on vielä runsaasti tarkistettavaa.
Epävirallisten arvioiden mukaan 1970–1990-luvuilla on havaintoja myös 25–28 metriä sekunnissa puhaltaneista keskituulista.
SisämaassaUlla-myrskyn voimakkaimmat tuulenpuuskat havaittiin suurten vesistöjen alueella. Voimakkaimmat puuskat painottuivat lounaisiin ja eteläisiin maakuntiin sekä maan itäosaan, jossa maksimipuuskat olivat 18–23 metriä sekunnissa.
Sadetta kertyi Satakunnasta Kainuuseen, Pohjois-Pohjanmaalle ja Etelä-Lappiin ulottuvalla alueella melko yleisesti 25–35 millimetriä, paikoin yli 40 millimetriä.
Suurin vuorokauden sademäärä, 46,6 millimetriä, mitattiin Ylivieskan lentokentällä.
Ulla-myrskysaapui lounais- ja länsirannikolle myöhään torstai-iltana. Voimakkaiden tuulten painopiste siirtyi yön aikana maan länsiosaan ja perjantaina päivällä myös maan itäosaan.
Merivedenkorkeus vaihteli paikallisesti voimakkaastikin, mikä aiheutti rannikolla tulvimista ainakin Suomenlahden itäosassa.
Voimakkaat tuulet aiheuttivat yhteensä noin 700 vahingontorjuntatehtävää. Sähkökatkoja aiheutui yhteensä noin 50 000 taloudelle, Ilmatieteen laitos kertoo. Hetkellisesti sähköttömiä talouksia oli enimmillään noin 20 000.
Myrsky muun muassa kaatoi puita sähköjohtojen päälle. Energiateollisuudensähkökatkokartanmukaan sähköttömiä talouksia oli perjantai-iltana vielä noin 4 000. Lauantai-iltana sähköttömien talouksien määrä oli laskenut jo noin sataan.
Myrsky aiheutti häiriöitä myös junaliikenteeseen, kun kaatuneet puut aiheuttivat sähköratavaurion Mikkelin ja Pieksämäen välillä. Arvio vaurioin korjaamiselle oli lauantai-ilta.",news
"Jari Söderenan Omakantaan oli kirjattu toisen, paljon iäkkäämmän henkilön tietoja.
Vastine Jari Söderenalle. Viestistä on piilotettu tunniste- ja terveystietoja HS:n toimituksessa.Kuva:Keusote
Nurmijärveläisen Jari Söderenan Omakantaan oli kirjattu toisen ihmisen tietoja.
Hoitajat ja lääkäri alkoivat erikoisen kirjauksen takia epäillä Söderenan muistin toimintaa.
Lopulta tilanne selvisi ja virheellinen kirjaus poistettiin Söderenan potilasasiakirjoista.
NurmijärveläinenJari Söderenameni huhtikuussa Klaukkalan terveysasemalle verenpaineasioissa.
Söderena kertoo istuneensa hoitajan vastaanotolla, kun tämä alkoi yhtäkkiä kyseenalaistaa hänen muistiaan. Söderenan mukaan hoitaja kyseli, eikö hän muista käyneensä terveysasemalla muutama päivä aiemmin.
Söderena ei ymmärtänyt, mistä hoitaja puhuu. Paikalle tuli toinenkin hoitaja. He kyselivät, eikö Söderena muista, missä hän on kävellyt. Sitten huoneeseen tuli vielä lääkärikin.
Hoitajat ja lääkäri sanoivat Söderenan yrittäneen mennä terveysasemalla sijaitsevaan hammashoitolaan, jossa oli todettu, ettei hänellä ole aikaa siellä ja ohjattu hänet toiselle palvelupisteelle, jossa todettiin, ettei hänellä ole varattua aikaa sielläkään.
Sieltä oli hoitajien ja lääkärin mukaan soitettu Söderenan puolisolle, joka oli sanonut, että aika pitäisi olla lääkärille, jolloin Söderena oli ohjattu takaisin terveysasemalle.
”Olen eronnut viisitoista vuotta sitten, niin ei kyllä ole minun puolisolleni kukaan soittanut. He sanoivat, että olen sitten pyörinyt siellä terveysasemalla ja minua on etsitty.”
Niin oli kirjattu Söderenan tietoihin Omakantaan viisi päivää aiemmin.
”Aloin jo ottaa vähän kierroksia siinä. Minua ei ole kukaan etsinyt, enkä ollut hammashoitolassa ikinä käynytkään.”
Söderenaavasi kännykällään tietonsa Omakannassa. Selvisi, että sinne oli kirjattu jonkun toisen paljon iäkkäämmän henkilön tietoja viisi päivää aiemmin. Henkilötietoja kirjauksessa ei lukenut.
”Aiheutti aika epämiellyttävän tilanteen vastaanotolla, kun muistiani alettiin kyseenalaistaa.”
Söderena teki Keski-Uudenmaan hyvinvointialue Keusotelle lainmukaisen muistutuksen terveysaseman toiminnasta.
HS on nähnyt Söderenan tekemän muistutuksen sekä hyvinvointialueen lähettämän vastauskirjeen, jossa myönnetään, että Söderenan potilasasiakirjamerkintöihin on tehty virheellinen kirjaus ja se on sittemmin poistettu.
”Olemme erittäin pahoillamme, että teidän tietoihinne oli kirjattu virheellistä tietoa ja että teitä ei ollut uskottu vastaanottokäynnillä”, vastauksessa sanotaan.
KeusotenNurmijärven ja Tuusulan alueen avopalveluiden ylilääkäriTuulia Saariosanoo, ettei voi kommentoida yksittäistä tapausta.
Hän kuitenkin sanoo, että valitettavasti ammattilaiset tekevät välillä virheitä, vaikka pyrkivät olemaan tarkkoja.
”Varmaan kerran vuositasolla sitä tapahtuu, että tulee väärän henkilön teksteihin vieraan ihmisen asioita kirjattua”, Saario sanoo.
Saarion mukaan tietoturvan tärkeyttä korostetaan henkilöstölle toistuvasti.
”Usein on useampi ikkuna auki potilastietojärjestelmässä ja on voinut jäädä esimerkiksi edellisen henkilön kirjaus kesken ja on mennyt kirjaamaan väärän henkilön tietoihin. Tarkka täytyy olla.”",news
"Ammatillisten perhekotien liiton puheenjohtajan mukaan on epätodennäköistä, että perhekotiin sijoitettu lapsi saapuisi myöhemmässä elämässä uhkaamaan työntekijöitä. Suurempi ulkopuolelta tuleva riski ovat pettyneet vanhemmat.
Ammatillisten perhekotien liiton puheenjohtaja Marja Keisanen kertoo, että kaikessa lastensuojelun sijaishuollossa kohdataan väkivaltatilanteita.
Keisasen mukaan uhkaaviin tilanteisiin varaudutaan jatkuvasti, ja riskit liittyvät usein ulkopuolisiin henkilöihin.
Perhekodeissa pyritään normaaliin ja kodinomaiseen elämään.
Keisanen ilmaisee huolen siitä, miten nuoret pärjäävät sijaishuollon päätyttyä täysi-ikäisinä.
Kaikessalastensuojelun sijaishuollossa kohdataan väkivaltatilanteita – myös siis perhekodeissa. Näin sanoo Ammatillisten perhekotien liiton puheenjohtajaMarja Keisanen. Hän kommentoi perhekotien toimintaa yleisellä tasolla.
Uhkaaviin tilanteisiin myös varaudutaan jatkuvasti.
Keisasen mukaan riskit liittyvät erityisesti tilanteisiin, joissa perhekotiin saapuu joku uhkaavan tilanteen mahdollisesti aiheuttava ulkopuolinen henkilö.
”Mutta toki ihan pientenkin lasten kanssa on arvaamattomia tilanteita.”
Se,että perhekotiin sijoitettu lapsi saapuisi vuosia myöhemmin sijaishuoltopaikkaansa ja aiheuttaisi jonkinlaisen uhkatilanteen, on Keisasen mukaan erittäin epätodennäköistä.
Tyypillisempää on, että sijaishuoltopaikan henkilöstöä halutaan tavata myöhemmällä iällä positiivisissa merkeissä, koska heihin on muodostunut merkityksellinen ihmissuhde.
”Ennemminkin riski liittyy huoltajiin, jotka ovat jollain tavalla pettyneitä huostaanottopäätökseen”, hän sanoo.
Ulkopuolisten aiheuttamiin uhkiin voidaan varautua esimerkiksi siten, että perhekodissa saa vierailla vain sovitusti.
”Eli että ex tempore -vierailut tai muut eivät ole mahdollisia, jotta asukkaiden ja henkilöstön turvallisuus voidaan taata.”
Perhekodeissa arkea pyritään kuitenkin pyörittämään siten, että elämä olisi mahdollisimman normaalia ja kodinomaista ja lapset tietävät, että ympärillä on turvallisia aikuisia.
Perhekotitoimintanousi esiin Mikkelissä tapahtuneen henkirikoksen myötä.
Noin 19-vuotiaan miehen epäillään murhanneen noin 60-vuotiaan naisen, joka löydettiin palaneesta omakotitalosta kuolleena sunnuntaiaamuna Mikkelin Otavassa.
HS:n tietojen mukaan talossa on toiminut perhekoti.MTV:ntietojen mukaan henkirikoksesta epäilty olisi tuntenut uhrin lapsuudestaan asti ja yhteys olisi syntynyt perhekotitoiminnan kautta.Ilta-Sanomaton puolestaan kertonut omiin tietoihinsa perustuen, että uhri toimi epäillyn tukiperheenä tämän ollessa alaikäinen.
HS:n tietojen mukaan uhrin lähiomainen on kertonut, että uhri oli auttanut epäiltyä.
Poliisi ei ole vahvistanut tietoja. Poliisi on kertonut, että sillä on käsitys epäillyn ja uhrin välisestä suhteesta, mutta ei ole kommentoinut asiaa tarkemmin julkisuudessa. Myös tapauksen motiivi on yhä epäselvä.
MarjaKeisasen mukaan on yleistä, että perhekoti toimii sijoituksen päättymisen jälkeen lapsen tukiperheenä. Hän ei tunne Mikkelin tapausta, vaan kommentoi asiaa yleisellä tasolla.
Kun lapsen kasvatus ja hoito on järjestettävä oman kodin ulkopuolella, hänet voidaan sijoittaa ammatilliseen perhekotiin. Ammatillinen perhekotitoiminta on luvanvaraista perhehoitoa.
Tukiperhe- ja henkilötoiminta on tätä kevyempi auttamisen muoto. Siinä tavallinen perhe tai yksittäinen tukihenkilö auttavat lasta tai tämän perhettä arjen sujumisen kanssa. Lapsi voi esimerkiksi yöpyä tukiperheen luona viikonloppuisin tai pidempäänkin.
”Silloin kun huostaanoton perusteet päättyvät ja lapsi tai lapset pystyvät kotiutumaan, niin voidaan jättää tällainen tukielementti, jolloin lapset viettävät esimerkiksi loma-aikoja tässä entisessä tutussa sijaishuoltopaikassa”, Keisanen sanoo.
Keisasenmukaan alalla jaetaan laajasti huoli siitä, mitä lapsille ja nuorille käy sijaishuollon päättymisen jälkeen.
Jos sijaishuolto on kestänyt pitkään ja täysi-ikäisyyden myötä joutuukin yhtäkkiä ottamaan vastuun omasta pärjäämisestään, voi edessä olla vaikeuksia elämänhallinnan kanssa.
Sijaishuoltoaika on varsin turvattua elämää, jossa lapsesta huolehditaan päivittäin. Lapsille välttämättä pystytä myöskään asettamaan samanlaisia rajoja kuin tavallisessa perhe-elämässä, Keisanen kuvaa.
”Kun oma elämä alkaakin täysi-ikäisyyden myötä, niin nuoret ovat vielä aika raakileita. Monille voi tulla vastaan ensimmäinen kerta, kun he ovat vaikkapa yksin yötä kotona.”",news
"Avustajaa tarvitsevien suomalaisten määrä on moninkertaistunut vuosituhannen alusta.
Invalidiliiton juristi Elina Nieminen.Kuva:Mikko Stig / Lehtikuva
Henkilökohtaisistaavustajista on Suomessa kova pula. Monikaan ei tiedä, mitä kaikkea työ voi pitää sisällään.
Henkilökohtaisen avustajan työ voi olla avustamista arjen välttämättömyyksissä, kuten siirtymisissä, peseytymisessä, pukeutumisessa ja syömisessä. Usein henkilökohtainen avustaja työskentelee asiakkaansa kotona.
Vaihtoehtoisesti avustaja voi olla apuna ainoastaan esimerkiksi harrastuksissa, työssä, opiskelussa tai vapaa-ajan menoissa, kuvailee vammaisten kansalais- ja ihmisoikeusjärjestö Kynnys ry:n Assistentti.infon koordinaattori ja koulutussuunnittelijaSusanna Haapala.
Vuonna 2009 henkilökohtaisen avun virallista määritelmää laajennettiin niin, että mukaan tuli myös vapaa-ajan ja osallisuuden tukemiseen liittyvä apu.
Tämän seurauksena henkilökohtaisen avun saajien määrä on jopa kuusinkertaistunut, eli työvoiman tarve on kasvanut valtavasti. Tämä on lisännyt avustajapulaa entisestään, kertoo Invalidiliiton juristiElina Nieminen.
Niemisen mukaan viime vuosina Suomessa on saatu parannuksia henkilökohtaisten avustajien työ- ja palkkaehtoihin. Nykyään on olemassa eritasoisia palkkaluokkia suhteutettuna siihen, kuinka vaativaa avustaminen on.
”Täysipäiväisellä työntekijällä vaativassa palkkaluokassa palkka on hyvin kilpailukykyinen – ja siitä huolimatta, että työhön ei ole minkäänlaisia ammattipätevyysvaatimuksia.”
Invalidiliitonkokemuksen perusteella henkilökohtaisia avustajia on vaikeinta saada sellaiseen työhön, jossa avustetaan erityisen vaikeasti vammaista ihmistä – eli työhön, johon liittyy esimerkiksi paljon fyysisiä tehtäviä tai hygieniatoimenpiteitä.
Kehitysvammaisten Tukiliitossa koetaan, että suurin ongelma on henkilökohtaisten avustajien suuri vaihtuvuus.
”Kehitysvammaista ihmistä avustettaessa on tärkeää, että tutustuu häneen ja kommunikaatio alkaa sujua puolin ja toisin. Jos tuleekin yllättäen taas ihan vieras ihminen paikalle, apua tavallaan on tarjolla, mutta siitä ei ehkä saada sitä hyötyä, mitä tavoitellaan. Myös jatkuva uusien avustajien perehdytys on kuormittavaa”, kuvailee liiton vammaispalveluiden asiantuntijaAnne Saarinen.
Saarinen kertoo, että henkilökohtaisten avustajien pulaa on yritetty paikata muuta kuin suomen kieltä äidinkielenään puhuvilla avustajilla, mutta varsinkin moni kehitysvammainen avustettava tarvitsee riittävästi suomen kieltä osaavan avustajan, jotta molemminpuolinen ymmärrys toteutuu.
Jos henkilökohtaista avustajaa ei löydy, apua voidaan korvata esimerkiksi palvelusetelillä tai kotihoidolla, mutta Invalidiliiton saaman palautteen perusteella tämä ei ole toteutunut kovinkaan hyvin.
”Kun ihmisen on katsottu olevan oikeutettu henkilökohtaiseen apuun ja hänellä on tätä koskeva hallintapäätös, häntä ei saisi jättää ilman apua”, Elina Nieminen painottaa.
Niemisen mukaan hieman yli puolet henkilökohtaisesta avusta järjestetään edelleen työnantajamallilla, jossa avustettava henkilö on samalla myös työnantaja. Palveluntuottajamalli, jossa palveluntuottaja toimii työnantajana, on kuitenkin yleistymässä. Avustajia on ollut erityisen vaikea löytää työnantajamallilla.
Tämänvuoden alussa astui voimaan uusi vammaispalvelulaki, joka edellyttää, että henkilökohtaiselle avustajalle tulisi esimerkiksi sairaustapauksissa aina pyrkiä etsimään sijainen, kertoo Nieminen.
”Työnantajamallissa vammaisella avustettavalla on rekrytointivastuu, ja onhan hänen aika mahdotonta pitää takataskussaan nippua sijaisia. Nykyään myös hyvinvointialueet pyrkivät osaltaan järjestämään sijaisia, mutta käytännössä toteutus ei valitettavasti tunnu toimivan.”
Avustustehtävät ovat hyvin monimuotoisia, mistä syystä myös yksittäiset päivät ilman avustajia vaikuttavat avustettaviin hyvin eri tavoin.
”Jos kyseessä on esimerkiksi yksin asuva vaikeavammainen ihminen, joka tarvitsee aamusta iltaan apua, eikä avustaja tai sijainen tulekaan, hän jää pahimmillaan sänkyyn ilman ruokaa. Toisaalta, jos on kyse esimerkiksi asioiden hoitamisesta tai siivoamisesta, tällaiset voivatkin tarvittaessa hieman siirtyä”, Nieminen toteaa.
Susanna Haapala Kynnys ry:stä kertoo, että uusi vammaispalvelulaki on kyllä edistänyt sijaisten saamista, mutta moni joutuu yhä turvautumaan läheisiinsä tällaisissa tilanteissa.
”Ja tässähän menee vammaispalvelulain hengen toteutuminen pieleen, koska itsenäinen elämä ja oman elämän hallitseminen eivät toteudu, jos joutuu koko ajan olemaan kiitollisuudenvelassa tai pyytämään apua muilta kuin henkilökohtaiselta avustajalta pystyäkseen tekemään jotakin tai lähtemään jonnekin.”",news
"Aiemmin kummeiksi valittiin enemmän sukulaisia, sillä näin ikään kuin kuului tehdä.
Vanhemmilla on nykyään aiempaa enemmän vaikeuksia löytää kirkon kriteerit täyttäviä kummeja lapsilleen.Kuva:Martti Kainulainen / Lehtikuva
Suhtautuminenkummiuteen on muuttunut merkittävästi 2000-luvulla.
Aiemmin vanhemmat valitsivat lastensa kummeiksi enemmän sukulaisiaan, sillä näin ikään kuin kuului tehdä. Nykyisin kummin valinta on monelle enemmänkin tietynlainen ystävyyden osoitus, ja kummiutta käytetään ystävyyden vahvistamiseen, kertoo Helsingin Malmin seurakunnan pastori ja Helsingin yliopiston kirkkohistorian yliopistonlehtoriEsko M. Laine.
”Tässä on edelleen varmasti eroavaisuuksia kaupungin ja maaseudun välillä, mutta mitä suuremmista kaupungeista ja nuoremmista ikäluokista puhutaan, sitä suurempi merkitys ystävillä usein on, ja ystäviä kutsutaan elämän tärkeisiin käännekohtiin jopa enemmän kuin sukulaisia”, hän kertoo.
Laine uskoo, että on yhä paljon niitäkin, jotka valitsevat kummeiksi sukulaisia, vaikka suhteet eivät olisi läheisiä. Ennen vanhaan kummeiksi myös ikään kuin kuului valita nimenomaan pariskuntia. Nykyään ystävien ja sukulaisten puolisot jätetään herkemmin valitsematta, jos he eivät tunnu aidosti läheisiltä eivätkä ole vakiinnuttaneet asemaansa perheen elämässä.
Laineen mukaan kummin valinta ilmentää tyypillisesti halua sitouttaa tärkeiksi koettuja ihmisiä oman perheen elämään.
Joskummivalinta osoittautuu pettymykseksi, taustalla voi Laineen mukaan olla kaksi hyvinkin erilaista näkökulmaa – riippuen siitä, kysytäänkö syitä kummin valinneelta vanhemmalta vai kummin aikoinaan saaneelta nuorelta itseltään.
Vanhemman näkökulmasta kummista voi tulla pettymys esimerkiksi silloin, jos ystävyys- tai sukulaisuussuhde ajan kuluessa hiipuu tai jopa katkeaa kokonaan.
Laine on ollut yli 20 vuotta Malmin seurakunnassa, jonka rippikoulussa nuoret ovat saaneet tehtäväkseen kirjoittaa kummilleen kirjeen, jossa he kertovat omasta rippikoulustaan ja samalla itsestään.
”Hämmästyttävää on ollut se, että joillakin ripareilla osa nuorista on jopa suoranaisesti kieltäytynyt ryhtymästä tähän. Kun taustasyitä on alettu puida, on käynyt ilmi, että nuorilla kohdistuu kummeihin enemmän odotuksia kuin olisin koskaan osannut kuvitella.”
Tyypillisin pettymyksen kokemus on ollut se, että kummi ei ole pitänyt yhteyttä tai osoittautunut sellaiseksi ihmiseksi, jonka puoleen nuori olisi voinut kääntyä tai edes olla yhteydessä. Etäiseen kummiin ei ole syntynyt toivotunlaista yhteyttä.
Vuodesta2006 alkaen Suomessa on voinut antaa alle 18-vuotiaalle lapselle korkeintaan kaksi uutta kummia, jos aiemmat ovat syystä tai toisesta osoittautuneet pettymyksiksi.
Tällainen kummiin pettyminen ja myös sen näkyvä osoittaminen nimeämällä uusia kummeja on nykykulttuurissa tullut tavallaan luvalliseksi, toteaa Kirkon tutkimus- ja koulutusyksikön kouluttaja ja pappiHenri Järvinen. Vanhoja kummeja ei silti ole mahdollista poistaa kirkon rekisteristä jälkikäteen.
”Ei tämä uusien kummien valitseminen vieläkään mikään iso ilmiö ole, mutta kyllä tätä tapahtuu. Luulen, että moni ei vielä edes tiedä tästä mahdollisuudesta.”
Tänä päivänä entistä harvemmat lapset kastetaan enää evankelis-luterilaisen kirkon jäseniksi, mutta muillekin lapsille saatetaan silti valita epäviralliset kummit. Järvisen mielestä tämä osoittaa hyvin, miten tärkeäksi asiaksi suomalaiset kokevat kummiuden.
Järvisen mukaan merkittävä osa nykykummeista kokee tehtävän hengellisenä, eli he saattavat esimerkiksi rukoilla kummilapsensa puolesta.
”Tämä on mielestäni kiinnostava asia tässä maallistuvassa yhteiskunnassamme. Ja vaikka ihmiset eivät olisi muuten aktiivisesti mukana kirkon toiminnassa, kummiuden arvostus silti lisääntyy”, Järvinen sanoo.
Esko M. Laine Malmin seurakunnasta huomauttaa, että vanhemmilla on nykyään aiempaa enemmän vaikeuksia löytää kirkon kriteerit täyttäviä kummeja lapsilleen. Tästä syystä kirkkolakiin tuli toissa vuonna voimaan muutos, jonka mukaan lapselle voi halutessaan valita vain yhden kirkkoon kuuluvan, konfirmoidun kummin.
Aiemmin yhteen kummiin vaadittiin kirkkoherran lupa, mutta enää ei tarvitse tehdä edes anomusta.
”Nyt on pohdittu, pitäisikö kummeilta poistaa koko rippikouluvaatimus. Kirkko yrittää sovittautua uudenlaiseen kummiuteen. Mitä kauemmas ajaudumme kummiuden alkuperäisestä, hengellisestä tehtävästä, sitä enemmän tarvitaan joustavuutta”, pohtii Laine.",news
"Hellelukemiin ylletään viikonloppuna lähes koko maassa. Lämmin ja kostea keli luo otolliset olosuhteet voimakkaillekin ukkosille.
Hellejakso alkaa lauantaina ja jatkuu näillä näkymin torstaihin saakka. Kalastajia Vanhankaupunginlahdella Helsingissä 2. heinäkuuta.Kuva:Mikko Stig / Lehtikuva
Viileäänja sateiseen kesäsäähän tulee muutos, kun lämpötilat kohoavat viikonloppuna hellelukemiin koko maassa. Myös ensi viikko näyttää hyvin lämpimältä, joten käsillä on kesän ensimmäinen pitkä hellejakso.
”Moni on odottanut helteitä, ja nyt niitä olisi tarjolla viikonloppuna ja alkuviikosta”, sanoo Ilmatieteen laitoksen päivystävä meteorologiEevi Silvennoinen.
Tämän hetken ennusteen mukaan helteet alkavat lauantaina ja jatkuvat ensi viikon torstaihin saakka.
Kaakosta lähestyvä lämmin ja helteinen ilmamassa saavuttaa Etelä- ja Keski-Suomen perjantain aikana. Perjantaina sää lämpenee, mutta hellelukemiin ei vielä ylletä. Lämpimintä perjantaina on Pohjois-Suomessa.
Lauantainahellelukemiin eli yli 25 asteen ylletään laajasti. Ainoastaan käsivarren Lapissa ja maan pohjoisimmissa osissa Utsjoen korkeudella jäädään matalampiin lämpötiloihin. Pilvisyyden osalta tilanne vaihtelee.
Sunnuntaista on tulossa vielä lauantaitakin lämpimämpi. Lähes koko maassa ylletään hellelukemiin tai ainakin lähelle. Paikoin raja ylitetään reilusti ja lämpötila kipuaa jopa 28 asteeseen.
Yli 25 asteen lämpötilat jatkuvat alkuviikosta koko maassa.
Kaakosta tulevan lämpimän ilmamassan lisäksi lämpöön vaikuttaa vallitseva korkeapaine.
Helteisenlämmin ja kostea ilmamassa luo suotuisat olosuhteet ukkosen kehittymiselle. Etelä-Suomessa voidaan odottaa ukkosia jo viikonloppuna. Suotuisten olosuhteiden vuoksi ukkonen saattaa olla voimakastakin.
Vaikka hellelukemat väistyvät ensi viikon loppupuolella, myös sitä seuraavasta viikosta odotetaan lämmintä, Silvennoinen kertoo.",news
"Tragediasta mennään eteenpäin askel kerrallaan, yhdessä toista tukien, sanoo rovasti Osmo Luukkonen.
Rovasti Osmo Luukkonen sammutti kynttilät suruhartauden jälkeen. Tilaisuus järjestettiin Otavan seurakuntatalossa.Kuva:Anton Kunnas / HS
Auringonvaloatulvivassa tilassa rovastiOsmo Luukkonensammuttaa kynttilöitä.
Hetkeä aiemmin samaisessa tilassa Otavan seurakuntatalossa Mikkelissä on päättynyt suruhartaus, joka järjestettiin sunnuntaina väkivaltaisesti kuolleen naisen muistolle.
Tilaisuuteen saapui torstai-iltana noin viisikymmentä ihmistä.
Tunnelma hartaudessa oli rauhallinen. Tilaisuudessa kuultiin pianonsoittoa ja laulettiin muutama virsi. Tilaisuuden päätyttyä paikan päällä oli mahdollista keskustella seurakunnan työntekijöiden kanssa.
Luukkonen kuvaili hartaudessa pitämissään alkusanoissa hetkeä yhteiseksi tilaksi, jossa voi hiljentyä surun äärelle ja antaa sille tilaa.
Mikkelin tuomiokirkkoseurakunta toivoi etukäteen, että tilaisuudessa ei kuvata tai haastatella. HS kunnioitti toivetta eikä kuvannut tai haastatellut ihmisiä tilaisuuden aikana.
Henkirikoksenuhrina kuollut nainen oli Mikkelin tuomiokirkkoseurakunnan yhteisön aktiivinen jäsen. Myös Luukkonen tunsi hänet henkilökohtaisesti.
”Kyllä tämä on ollut sellainen jaettu suru yhteisöllemme”, rovasti sanoo.
Luukkosen mukaan seurakunnilla on halu tukea ja kulkea rinnalla vaikeissa tilanteissa. Tärkeintä on, että ihmiset, joita tapahtuma on koskettanut, saavat nyt kaiken tarvitsemansa tuen.
”Tapahtumasta mennään eteenpäin askel kerrallaan, yhdessä toista tukien”, hän sanoo.
Ilta-aurinko valaisi Otavan seurakuntatalon torstai-iltana.Kuva:Anton Kunnas / HS
Seurakuntatalon parkkipaikat olivat täynnä autoja, kun suruhartaus alkoi.Kuva:Anton Kunnas / HS
Noin60-vuotias nainen kuoli sunnuntaina henkirikoksen uhrina. 19-vuotiaan miehen epäillään surmanneen naisen ja sytyttäneen naisen kotitalon palamaan. Talo paloi asuinkelvottomaksi.
19-vuotiasta epäillään myös toisesta väkivaltarikoksesta. Hän pahoinpiteli taksinkuljettajan sunnuntaina aamuyöllä Jyväskylässä. Epäilty ajoi varastetulla taksilla Mikkeliin, jossa henkirikos tapahtui.
Etelä-Savon käräjäoikeus vangitsi miehen torstaina todennäköisin syin murhasta.
Häntä epäillään myös tapon yrityksestä, törkeästä ryöstöstä, törkeästä vahingonteosta, moottorikulkuneuvon käyttövarkaudesta ja hautarauhan rikkomisesta.
Torstai-iltaanmennessä henkirikoksen motiivista ei ole vielä tietoa. Poliisilla on kuitenkin käsitys uhrin ja epäillyn välisestä suhteesta.
Ilta-Sanomientietojen mukaan uhri olisi toiminut epäillyn tukiperheenä tämän ollessa alaikäinen.
HS:n tietojen mukaan uhri työskenteli lasten ja nuorten parissa. Hänen kotiinsa oli rekisteröity perhekoti, jonka toiminta on kuitenkin ollut viime vuosina hyvin pientä.
Oikaisu 10.7.2025 kello 19.09: Otsikossa luki aiemmin virheellisesti, että Mikkelissä järjestettäisiin torstai-iltana suruhautaus. Kyseessä oli suruhartaus.",news
"Parikymppistä miestä epäillään Mikkelissä tapahtuneen murhan lisäksi tapon yrityksestä ja törkeästä ryöstöstä Jyväskylässä.
Mikkelin Tattalantiellä tutkitaan epäiltyä murhaa, jonka uhri löytyi palaneesta talosta.Kuva:Jani Kautto
Parikymppistä miestä epäillään murhasta Mikkelissä sekä tapon yrityksestä ja törkeästä ryöstöstä Jyväskylässä.
Epäilty yritti tappaa taksinkuljettajan Jyväskylässä 6. heinäkuuta ja vei tämän auton ajaen sillä Mikkeliin.
Myöhemmin samana päivänä mies murhasi noin 60-vuotiaan naisen Mikkelissä ja poltti tämän talon, epäilee poliisi.
Poliisi otti epäillyn kiinni 7. heinäkuuta Kangasniemellä. Mies suoritti varusmiespalvelustaan Kainuun prikaatissa.
Mikkelinhenkirikoksesta epäiltyä parikymppistä miestä epäillään myös tapon yrityksestä ja törkeästä ryöstöstä.
Asian kertoi tiistaina ennen puolta päivää HS:lle tutkinnanjohtaja, rikoskomisarioMarfa RaipelaItä-Suomen poliisista.
Epäilty tapon yritys ja törkeä ryöstö liittyvät tapahtumiin aamuyöllä 6. heinäkuuta Jyväskylässä, ennen epäiltyä murhaa Mikkelissä. Lisäksi poliisi epäilee miestä Mikkelissä tapahtuneista törkeästä vahingonteosta ja moottorikulkuneuvon käyttövarkaudesta.
Poliisi epäilee miehen yrittäneen tappaa Jyväskylässä taksinkuljettajan ja tämän jälkeen vieneen kuljettajalta taksin.
Teoistaepäilty mies on kiinniotettuna, mutta häntä ei ollut vielä puoleen päivään mennessä kuultu.
Mediatietojen mukaan hän ajoi viemällään taksilla surmapaikalle Mikkelin Otavaan.
Aiemmin poliisi on kertonut, että miehen epäillään kohdistaneen Jyväskylässä väkivaltaa taksinkuljettajaan ja poistuneen paikalta viemällään taksilla. Uhri sai teossa sairaalahoitoa vaativia vammoja, mutta hän ei ole hengenvaarassa.
Tutkinnanjohtaja Raipela ei kommentoi tarkemmin tekotapaa tai tapahtumien kulkua.
Myöhemminsamanapäivänä 6. heinäkuuta miehen epäillään murhanneen naisen Mikkelissä.
Mikkelin henkirikoksen uhri on HS:n tietojen mukaan noin 60-vuotias nainen, jonka koti Mikkelin Tattalantiellä paloi sunnuntaiaamuna asuinkelvottomaksi. Uhri löytyi kuolleena palaneesta omakotitalosta. Nainen on HS:n tietojen mukaan työskennellyt lasten ja nuorten parissa.
Itä-Suomen poliisi ei ole kommentoinut henkirikoksen mahdollista motiivia, tapahtumien kulkua tai sitä, epäilläänkö uhrin kuolleen tulipalossa vai jo ennen sen syttymistä.
Mikkelin ja Jyväskylän rikoksista epäilty parikymppinen miesotettiin kiinnimaanantai-iltana kello 19 aikaan.
Poliisisai ennen kiinniottoa sivulliselta tiedon miehen liikkeistä. Hänet otettiin kiinni Mikkelistä luoteeseen olevan Kangasniemen puolelta.
RikosylikomisarioTuomo Lepolanmukaan koirapartio jäljesti miestä vähän aikaa, kunnes hänet löydettiin maastosta. Mies oli löytöhetkellä yksin ja kiinniottotilanne sujui rauhallisesti.
Epäilty suoritti varusmiespalvelustaan Kainuun prikaatissa, jossa poliisilla oli myös tehtävä epäillyn etsintöjen yhteydessä, Kainuun prikaatista vahvistettiin tiistaina STT:lle.
Kainuun prikaatista ei kommentoitu, missä yksikössä epäilty on palvellut tai milloin hän on aloittanut palveluksen.",news
"Joensuussa joku on asetellut tukkeja junaraiteille jo aiemmin tänä kesänä.
Itä-Suomenpoliisi kertoo jonkun asettaneen tukkipuita rautateille Joensuussa.
Joku oli laittanut Joensuun Hammaslahden rautatieaseman rata-alueella isot tukkipuut kolmen junaraiteen päälle.
Poliisin mukaan yhden tukin läpi ajoi juna. Muut tukit raivattiin sen jälkeen raiteilta. Poliisin mukaan juna olisi voinut suistua raiteelta, jos se olisi törmännyt isoimpaan tukkiin.
Poliisin mukaan tukeista poliisille ilmoittanut henkilö näki ihmisiä poistumassa tukkien läheisyydestä.
Kyseessä ei ollut ensimmäinen kerta, vaan tukkeja on aseteltu raiteille samassa paikassa jo aiemminkin tänä kesänä. Poliisi tutkii tapahtunutta liikennetuhotyön yrityksenä.
Poliisi pyytää silminnäkijähavaintoja osoitteeseen vihjeet.ita-suomi@poliisi.fi, vihjepuhelimeen 0295 415 232 tai poliisipäivystykseen 0295 415 320.",news
"Poutaisilla alueilla saatetaan yltää hellelukemiin.
Perjantain osalta ukkoset ovat jo siirtymässä Uudeltamaalta pohjoiseen. Kuva Jyväskylästä vuodelta 2014.Kuva:Harri Kiiskinen / Lehtikuva
Loppuviikonsää on pääkaupunkiseudulla paitsi lämmin myös hyvin kostea. Myös ukkoset ovat mahdollisia.
Uudellamaalla on paikoin ukkostanut jo perjantain mittaan. Ukkoset ovat kuitenkin jo liikkuneet kohti pohjoista, eikä ukkoskuuroja pitäisi pääkaupunkiseudulla olla enää päivällä luvassa. Sisämaassa ukkostaa aamupäivän tunteina.
Muuten perjantain sää on pääkaupunkiseudulla pilvinen. Lämpötila nousee korkeimmillaan 20 asteen vaiheille, kertoo Ilmatieteen laitoksen päivystävä meteorologiAntti Jylhä-Ollila.
Lauantainja sunnuntain sää voi Jylhä-Ollilan mukaan olla pääkaupunkiseudulla jopa vähän tukala lämmön ja etenkin kosteuden vuoksi. Myös ukkoskuuroja voi olla luvassa lisää.
Varsinaisesti sää lämpenee lauantaina. Lämpötila vaihtelee pilvisyyden ja sateiden mukaan. Poutaisilla alueilla lämpötila voi kohota hellelukemiin eli yli 25 asteen.
Sää jatkuu melko samanlaisena sunnuntaina. Mahdollisuus sade- ja ukkoskuuroille on, mutta lämpötila vaihtelee pilvisyyden mukaan 20 ja 25 asteen välillä.
Vaikkaukkoset ovat mahdollisia, Jylhä-Ollila povaa viikonlopulle myös poutaisia hetkiä ja auringonpaistetta. Isoin sade- ja ukkoskuuroriski osuu iltapäiviin ja iltaan.
”Ajallisesti suurin osa on poutaista”, Jylhä-Ollila sanoo.
Myös yöt ovat tulevana viikonloppuna lämpimiä. Alimmillaankin lämpötila pysyy 17 asteen yläpuolella.
Keski-ja Pohjois-Suomen sää näyttää huomattavasti Etelä-Suomea poutaisemmalta ja lämpimämmältä. 30 asteen lukemat ovat viikonloppuna mahdollisia Lappia myöten.
Ensi viikolla sää jatkuu lämpimänä mutta epävakaisena. Lämpötilan odotetaan viilenevän keskiviikosta lähtien.",news
"Ketut olivat sairaita ja laihoja, eikä niistä pidetty huolta. Myöhemmässä tarkastuksessa tarhalta löydettiin kymmeniä muumioituneita eläimiä.
Kuva on ensimmäisestä tarkastuksesta, jolloin havaittiin, että ketuilla oli muun muassa silmätulehduksia.Kuva:Länsi- ja Sisä-Suomen aluehallintovirasto
Kaksi turkistarhan edustajaa tuomittiin Etelä-Pohjanmaan käräjäoikeudessa törkeästä eläinsuojelurikoksesta ja ympäristön turmelemisesta.
Miehet saivat ehdolliset vankeustuomiot ja pysyvät eläintenpitokiellot laiminlyönneistä Evijärvellä sijaitsevalla turkistarhalla.
Tarkastuksissa paljastui kettujen huonoa kohtelua, kuten puutteita ravinnossa ja hoidossa sekä julmaa käsittelyä.
Turkistarhanedustajat saivat tiistaina ehdolliset vankeustuomiot ja kaikkia eläimiä koskevat pysyvät eläintenpitokiellot. Syynä tuomioon ovat muun muassa eläimiin liittyvät huomattavat laiminlyönnit turkistarhalla Evijärvellä.
Etelä-Pohjanmaan käräjäoikeus tuomitsi kaksi miestä törkeästä eläinsuojelurikoksesta vuosina 2017–2021 sekä ympäristön turmelemisesta vuosina 2020–2021.
Noin 70-vuotias mies toimi hallituksen ainoana varsinaisena jäsenenä ja toimitusjohtajana. Hän sai rangaistukseksi yhden vuoden ja kaksi kuukautta ehdollista vankeutta.
Noin 35-vuotias mies huolehti käytännön toiminnasta turkistarhalla. Hän sai rangaistukseksi yhden vuoden ja kahdeksan kuukautta vankeutta.
Tuomion mukaan miehet kohtelivat yhtiönsä toiminnassa pitämiään turkiseläimiä julmasti ja tarpeetonta kärsimystä aiheuttaen ja jättivät ne vaille tarpeellista hoitoa tai ravintoa. Kyse oli huomattavasta määrästä kettuja.
Syyteperustui varsinkin kahteen eläinsuojelutarkastukseen, jotka tarhalla tehtiin. Ensimmäisessä tarkastuksessa tammikuussa 2020 todettiin monia puutteita. Tarhassa oli tuolloin 1 200 kettua.
Osalla ketuista oli erilaisia sairauksia, ja monet olivat laihoja tai erittäin laihoja. Miehet eivät olleet huolehtineet esimerkiksi siitä, että ketut saavat vettä. Juomakupit olivat kuivia ja likaisia.
Puutteita oli myös virikemateriaalissa, ja osalta ketuista puuttui katto päältä. Useassa häkissä oli piikkejä seinässä.
Syytteen mukaan keväällä tai alkukesällä 2021 miehet hylkäsivät tarhalle huomattavan suuren määrän kettuja ilman ruokaa ja vettä.
Kun tarhalle tehtiin seuraava eläinsuojelutarkastus syksyllä 2021, siellä ei ollut enää eläviä eläimiä. Varjotaloissa, eli rakennuksissa joissa turkiseläimet elävät, oli muutama kymmenen kokonaisena muumioitunutta turkiseläintä sekä kymmenittäin pitkälle hajonneiden turkiseläimen jäänteitä.
Miehet kiistivät oikeudessa syytteet, mutta käräjäoikeus tuomitsi heidät syytteiden mukaisesti.
Tuomio ei ole vielä lainvoimainen.",news
"Suomessa kokaiinia käytetään usein alkoholin kanssa, kertoo A-klinikan lääketieteellinen johtaja Ulriika Sundell.
A-klinikan lääketieteellinen johtaja Ulriika Sundell sanoo, että kokaiinin käyttäjillä on korkea kynnys hakea apua.Kuva:Vesa Moilanen / Lehtikuva
Vuosiajatkunut kokaiininkäytön lisääntyminen näkyy suomalaisten terveydessä. Huumekuolemissa kokaiinilöydösten määrä on lisääntynyt merkittävästi, ja Husissa on tänä vuonna hoidettu ensimmäisiä kokaiinista johtuvia aivoverenkiertohäiriöitä.
”Puhumme muutamasta yksittäistapauksesta. Kyse on ollut aivoverenvuodosta ja aivovaltimoiden supistumistilan seurauksena syntyneestä aivoverenkiertohäiriöstä”, sanoo STT:lle Husin Meilahden sairaalan neurologiMarjaana Tiainen.
Potilaat ovat olleet alle 30-vuotiaita – nuoria aikuisia, jotka eivät tavallisesti kärsi vastaavista sairauksista. Kokaiininkäyttö on ollut niin sanottua viihdekäyttöä.
”Niissä maissa, joissa kokaiininkäyttöä on ollut pitkään, tämä on ihan tiedossa oleva ilmiö. Me emme ole aikaisemmin nähneet sitä täällä, pelkästään amfetamiinin käyttäjillä. Nyt olemme yleismaailmallisessa trendissä ja saamme sen mukaisesti terveyshaittoja”, Tiainen sanoo.
Husissa on jo aiemmin hoidettu amfetamiininkäytöstä johtuvia aivoverenkiertohäiriöitä, mutta niissäkin on Tiaisen mukaan alkanut korostua viihdekäyttäjien osuus. Kokaiini, samoin kuin amfetamiini, aiheuttaa voimakkaan verenpaineen nousun ja supistaa verisuonia. Aivoverenvuoto syntyy, kun verisuoni rikkoutuu ja veri purkautuu aivokudokseen.
”Valitettavasti tämä on sellainen tapahtuma, joka tulee hyvin nopeasti, eikä jo kehittynyttä aivokudoksen vauriota pystytä korjaamaan. Hoito painottuu lisävaurioiden estämiseen ja kuntoutukseen.”
Kuolemaan johtaneita, kokaiininkäytöstä johtuvia aivoverenvuotoja Husissa ei Tiaisen mukaan ole ollut.
”Yleensä jää jotain pysyviä oireita, mutta kuntoutuksella pyritään siihen, että ihminen pystyy palaamaan kotiin ja selviytymään arjessa mahdollisimman itsenäisesti. Valitettavasti kaikkien kohdalla näin ei käy.”
Kokaiinista johtuvia sydäninfarkteja hoidetaan Husissa vuosittain useita.
”Ei voida sanoa, että mistään kansantaudista olisi kyse, mutta aina toisinaan tulee potilaita, joilla sydäninfarktin syyksi paljastuu kokaiinin käyttö”, sanoo Husin Sydän- ja keuhkokeskuksen kardiologiMikko Parry.
Hän kertoo, että kokaiini vaikuttaa sydänlihaksen hapensaantiin kolmella mekanismilla. Kokaiini supistaa voimakkaasti verisuonia, mikä voi aiheuttaa sydänlihakseen verisuonikrampin, ja pahimmillaan koko suoni voi tukkeutua.
Pitkäaikainen käyttö voi Parryn mukaan aiheuttaa sydämen vajaatoimintaa.
A-klinikan lääketieteellinen johtajaUlriika Sundellsanoo, että Suomessa kokaiinia käytetään usein alkoholin kanssa, mikä moninkertaistaa riskejä. Päihteet muodostavat yhdessä uuden aineenvaihduntatuotteen, kokaetyleenin.
Sundellsanoo, että kokaiinin käyttäjillä on korkea kynnys hakea apua.
”Käyttäjäkunnassa on paljon keskiluokkaa, paremmin toimeen tulevaa ylempää keskiluokkaa, opiskelijoita ja työssä käyviä. Suomen nykyinen päihdehoitojärjestelmä on pitkälti hyvin ongelmallisesti käyttävien palvelua”, joten kynnys hakeutua hoitoon on varmasti äärimmäisen korkea.
Moni saattaa pelätä, päätyykö lääkäriltä tieto poliisille. Sekä Sundell että Parry vakuuttavat, että terveydenhuollosta ei tehdä rikosilmoituksia käyttörikoksista.
”Meillä ei ole velvollisuutta tai edes oikeutta puhua poliisille tällaisista asioista. Me yritämme ensisijaisesti hoitaa terveyttä ja saada potilaalle mahdollisimman hyvän hoidon”, Parry sanoo.
Sundell sanoo, että työterveyshuollosta ei päädy työnantajalle tietoa huumeidenkäytöstä kuin rajatuissa poikkeustapauksissa.
”On tiettyjä aloja, esimerkiksi ammattikuljettajat ja osa sote-henkilöstöstä”, joilla on nollatoleranssi ja joiden kohdalla on pakko ilmoittaa käytöstä valvovalle viranomaiselle.
Lisäksi terveydenhuollossa joudutaan Sundellin mukaan usein pohtimaan ajoterveyteen liittyviä ilmoituksia ja lastensuojeluilmoituksen tekemistä, jos päihdekäytön epäillään vaikuttavan lasten hyvinvointiin tai turvallisuuteen.
”Jos ihminen on vapaaehtoisesti tullut hoitoon ja haluaa ottaa vastaan apua ongelmaansa, yleensä voidaan yhdessä pohtia, miten saadaan lakisääteiset ilmoitusvelvollisuudet hoidettua niin, että minimoidaan haittoja ja ihmisen ahdistusta.”",news
"Miehen epäillään ylittäneen rajan maastossa Suomesta Venäjälle ja takaisin Suomeen.
Ulkomaalaisenmiehen epäillään ylittäneen valtakunnan rajan luvattomasti Imatralla, kertoo Rajavartiolaitos tiedotteessa. Miehen epäillään ylittäneen rajan maastossa Suomesta Venäjälle ja takaisin Suomeen.
Kaakkois-Suomen rajavartioston viestinnästä kerrotaan STT:lle miehen olleen pohjoisirlantilainen.
Kaakkois-Suomen alueen rajavaltuutettu on ollut tapauksesta yhteydessä Venäjän Viipurin alueen rajavaltuutettuun. Kaakkois-Suomen rajavartiosto jatkaa tapauksen selvittämistä.
Rajavyöhykkeellä oleskelu ja liikkuminen luvatta on rangaistavaa, rajavartiosto muistuttaa.
Tilanne Suomen kaakkoisrajalla on pysynyt rauhallisena kesällä. Kaakkois-Suomen rajavartiostokertoiaiemmin havainneensa kesäkuun aikana yhden luvattoman rajanylityksen Suomesta Venäjälle ja takaisin Parikkalan alueella.
Oikaisu 7.7. klo 19.48: Rajavartiolaitos kertoi aiemmin miehen olleen hollantilainen. Myöhemmin rajavartiostosta kerrottiin, että hän on Pohjois-Irlannista.",news
"Voimakkaan tuulen aikana tulee pysytellä sisätiloissa, Ilmatieteen laitos tiedottaa.
Ulla-myrskyn tuhoja Lauttasaaressa.Kuva:Lari Malmberg / HS
Ilmatieteen laitoskertoo, että Ulla-myrskyn tuulisin vyöhyke on siirtymässä maan lounaisosasta idemmäksi.
Puolenyön jälkeen Ilmatieteen laitos varoitti, että erittäin voimakkaat tuulenpuuskat aiheuttavat aamuyöllä lounaassa tuulivahinkoja.
Pelastuslaitoksilla on ollut runsaasti vahingontorjuntatehtäviä maan etelä- ja länsiosissa aina puoliltaöin lähtien. Tiettävästi suurilta vahingoilta on vältytty.
Varsinais-Suomen pelastuslaitokselta kerrottiin neljän aikaan aamulla, että pelastuslaitoksella on ollut kymmeniä tehtäviä myrskyn vuoksi.
Saaristomerellä purjehtimassa olleet joutuivat merihätään myrskyn iskiessä puoliltaöin. Turun meripelastuskeskuksen mukaan ongelmiin joutunut purjevene ajautui saaren rantaan, missä se hakkasi rantakallioon voimakkaasti ja oli vaarassa hajota. Veneessä olleet kaksi ihmistä pelastettiin Turkuun.
Fintrafficin tieliikennekeskus ilmoitti aiemmin, että osa Turun saariston lauttaliikenteestä on keskeytetty huonon sään vuoksi.
Lisäksi Pohjois-Pohjanmaalla Ylivieskassa syttyi loma-asunto tuleen ennen puoltayötä. Syttymishetkellä alueella ukkosti, kertoi Pohjois-Pohjanmaan pelastuslaitos. Rakennus tuhoutui purkukuntoon, mutta talossa olleet ihmiset eivät loukkaantuneet.
Kuva:Lari Malmberg / HS
Irtain omaisuuson hyvä suojata ennen tuulen voimistumista. Voimakkaan tuulen aikana tulee pysytellä sisätiloissa, ja ulkona ollessa varoa kaatuvia puita ja maahan pudonneita sähkölinjoja.
Lisäksi Ilmatieteen laitos muistuttaa, että hätänumeroon tulee soittaa vain kiireellisissä hätätilanteissa, kun henki, terveys, omaisuus tai ympäristö on vaarassa. Hätänumeroon ei pidä soittaa tiedustellakseen sähkökatkoista tai kaatuneista puista.
Ulla-myrskyn odotetaan riehuvan perjantaina erityisesti Suomen etelä- ja keskiosissa. Kovat tuulet saapuivat läntisille merialueille jo torstai-iltana.
Perjantaina Ilmatieteen laitosvaroittaavoimakkaasta tuulesta Lappia lukuun ottamatta koko Suomessa.
SähköverkkoyhtiöCaruna varoittaa, että kesämyrsky voi aiheuttaa laajoja ja pitkäkestoisia sähkökatkoja Carunan verkkoalueilla saaristossa ja rannikolla.
Energiateollisuudensähkökatkokartanmukaan sähköttömiä asiakkaita on puolestayöstä lähtien ja yön pikkutunneille jatkuen ollut noin 10 000.
Sähkökatkot ovat keskittyneet Lounais-Suomeen. Eniten sähköttömiä asiakkaita oli aamukolmen aikaan Varsinais-Suomessa Paraisilla ja Naantalissa.",news
"Opiskelijat eivät olleet tyytyväisiä Hankenin tänä vuonna jakamiin tunnustuksiin, kertoo Hufvudstadsbladet. Korkeakoulu vastaa kritiikkiin HS:lle.
Hankenin opiskelijat närkästyivät tämän vuoden stipendiaattivalinnoista. Muun muassa palkittujen opiskelijoiden sukupuolijakauma ei heidän mukaansa ollut tasapuolinen. Kuva Hankenin pääovelta Töölössä viime syksyltä.Kuva:Juha Salminen / HS
Svenska Handelshögskolanin eli Hankenin vuotuisten stipendien saajista valtaosa oli tänä vuonna miehiä.
Opiskelijat kritisoivat stipendiaattien sukupuolijakaumaa ja valintaprosessin läpinäkyvyyttä Hufvudstadsbladetin haastattelussa.
Hankenin Linda Gerkman kertoo HS:lle, että palkinnot jaetaan tilastojen perusteella, ja korkeakoulu aikoo keskustella käytännön jatkamisesta.
OsaaSvenska Handelshögskolanin eli Hankenin opiskelijoista ottaa päähän.
Tämän vuoden stipendiaattien joukko näyttää nimittäin olevan lähes pelkästään miehistä koostuva ”all-male-panel”, sillä nimensä julkaisuun luvan antaneiden 31 stipendiaatin joukosta naisia on vain neljä. Yhteensä stipendiaatteja oli 32.
Asiasta kertoi keskiviikkonaHufvudstadsbladet, joka haastatteli juttuaan varten nimettömänä useita opiskelijoita.
Haastatellut nostivat esiin muutamia vakavina pitäminään epäkohtia, joista merkittävin liittyy tämän vuoden stipendiaattien sukupuoli­jakaumaan. Aiempina vuosina jakauma on ollut tasapuolisempi.
Hanken jakaa vuosittain parhaille kandidaatti- ja maisteri­opiskelijoille stipendin, jonka saajat pääsevät arvostetulleRector’s list-listalle. Listalle pääseminen on arvostettu palkinto ja tunnustus opintomenestyksestä.
Sukupuolijakauman lisäksi haastatellut opiskelijat kyseenalaistavat stipendiaattien valintaprosessin läpinäkyvyyttä. Kaksi kolmasosaa tänä vuonna palkituista opiskelee pääaineenaan rahoitusta.
Stipendiaatit valitaan tilastojen ja opintotomenestyksen perusteella. Myös arvosanat ja opiskelujen etenemistahti vaikuttavat siihen, kenelle palkinto myönnetään.
Hankenjulkaisi tänä vuonna palkituista verkkosivuillaankuvan, jonka etualalla on rehtoriIngmar Björkman. Miehet ovat ryhmittyneet kuvassa eturiviin, naiset taaemmas.
Eräs HBL:n haastattelemista opiskelijoista kertoo reagoineensa kuvaan hyvin voimakkaasti.
”Olin tukehtua, kun näin sen. Missä kaikki tytöt ovat?” hän ihmetteli.
Toinen haastateltu kertoi, ettei tämän vuodenRector’s listedusta hänen tuntemaansa Hankenia.
”Se ei vastaa Hankenin sukupuoli- ja pääaine­jakaumaa”, eräs sanoi.
Useiden haastateltujen mukaan tämän vuoden stipendiaattivalinnat antavat koko Hankenista vääristyneen kuvan, josta kauppakorkeakoulun monimuotoisuus puuttuu täysin.
Hankeninkoulutus ja digitaaliset palvelut -yksikön johtajaLinda Gerkmankertoi keskiviikkoiltana HS:lle, että kauppakorkea­koulun nykyisistä opiskelijoista naisia on hieman alle 50 prosenttia.
”Naisia on 46 tai 48 prosenttia, eli olemme melko lähellä 50–50-sukupuolijakaumaa”, hän sanoi.
Gerkman kiinnitti toki itsekin huomiota siihen, että tämän kevään stipendiaattien joukossa oli vain muutama nainen. Vastaavalla listalla vuodelta 2023 oli yhdeksän naista.
”Kyllähän nämä luvut vaihtelevat vuosittain paljonkin. Täytyy huomioida, että otanta on pieni, ja palkinnot jaetaan kuitenkin puhtaasti pelkkien tilastojen pohjalta ilman subjektiivisia tekijöitä.”
Sattumaa ei ole sekään, että Hankenin parhaista opiskelijoista iso osa opiskelee pääaineenaan rahoitusta.
”He itse haluavat valita rahoituksen. Stipendit sattuivat jakautumaan tänä vuonna näin.”
Gerkmaninmukaan Hanken voi myös oppia paljon opiskelijoiden esittämästä kritiikistä.
”Voisi ehkä miettiä asiaa siitä kulmasta, pitääkö tällaisia stipendejä tässä ajassa ylipäätään jakaa. Itse asiassa olemme jo miettineetkin asiaa, ja siitä täytyy ehdottomasti keskustella lisää.”
Toisaalta parhaiden opiskelijoiden palkitseminen on kansainvälinen käytäntö, ja palkittujen opiskelijoiden todistuksiin tulee merkintä asiasta.
”Mutta toki jatkamme keskustelua asiasta. Liittyyhän opiskelijoiden arvottaminen ja toisiin opiskelijoihin vertaaminen tiiviisti myös jaksamiseen ja mielenterveyteenkin”, Gerkman sanoi.
Oikaisu 11.7. kello 12.41: Artikkelissa kerrottiin aiemmin virheellisesti, että kaikki tänä vuonna palkitut opiskelisivat pääaineenaan rahoitusta. Palkituista kaksi kolmasosaa opiskelee pääaineenaan rahoitusta. Rector’s list -stipendiaatteja oli tänä vuonna 32, ei 31. Yksi stipendiaatti ei antanut lupaa nimensä julkaisuun.",news
"Valtaosa hakijoista jäi ilman korkeakoulupaikkaa kevään toisessa yhteishaussa. Siitä ei kannata lannistua, sanoo Nikita Keskinen, 28, jonka tie yliopistoon oli kaikkea muuta kuin suora.
Nikita Keskinen pitää opiskelua suurena etuoikeutena.Kuva:Emilia Anundi / HS
Nikita Keskinen, 28, keskeytti lukion kolme kertaa, mutta opiskelee nyt lääketiedettä Itä-Suomen yliopistossa.
Keskinen pääsi yliopistoon 25-vuotiaana aikuislukion ja ammatillisen tutkinnon kautta.
Hän kannustaa korkeakoulupaikkaa tavoittelevia olemaan armollisia itselleen ja etenemään askel kerrallaan.
Nikita Keskisen, 28, tie yliopistoon oli täynnä mutkia.
Keskinen keskeytti lukion kolme kertaa. Lukion aikana hän ei pystynyt keskittymään opintoihin, koska samaan aikaan hänen elämässään oli meneillään paljon muutakin.
”Tykkäsin oppimisesta, mutta minulla oli haasteita koulunkäynnin ja rakenteellisen rutiinin kanssa. En nuorempana osannut kohdistaa omaa energiaani rakentavasti. Se lukio sitten tyrehtyi”, hän kertoo.
Lopulta hänen tiensä vei ammattikouluun vaatetusalalle. Suoritettuaan toisen asteen tutkinnon vaatetusalalta Keskinen paiski töitä ja reissasi ympäri maailmaa. Samalla hän koki olevansa jumissa.
Korkeakoulujenkevään toisen yhteishaun viimeisetkin opiskelijavalinnat julkaistiintorstaina.
Tänä vuonna hakijoita oli 148 000, ja heistä opiskelupaikan sai 56 500. Se tarkoittaa, että vajaa 40 prosenttia hakijoista sai paikan.
Monia opiskelemaan pyrkiviä tilanne voi lannistaa. Nykyään Itä-Suomen yliopistossa lääketiedettä opiskeleva Keskinen haluaa omalla tarinallaan rohkaista ihmisiä ja muistuttaa hakijoita siitä, että toisinaan unelmien toteutuminen vie aikaa ja voi vaatia toisenlaista lähestymistapaa kuin alun perin ajatteli.
Esimerkiksi lääketieteen opintoihin hyväksyttiin vain 10 prosenttia hakijoista.
Keskisentie yliopistoon kulki ammattikoulun lisäksi aikuislukion kautta. Puolitoista vuotta kestäneen aikuislukiourakan jälkeen hän valmistui ylioppilaaksi kiitettävin arvosanoin 25-vuotiaana. Se oli hänelle suuri saavutus.
Keskinen kokee myös tulevan aviomiehen tapaamisella olleen tärkeä rooli hänen opiskelu- ja urahaaveidensa toteutumisessa. Puoliso opiskeli yliopistossa ja hänen esimerkkinsä siitä, miltä opiskelu näyttää ja miten sitä voi lähestyä, oli Keskiselle silmiäavaavaa.
”Opin löytämään omat vahvuuteni ja heikkouteni. Käsittelin niitä sisäisiä esteitä, jotka haittasivat opiskelua. Opin myös opiskelemaan”, hän lisää.
Keskinen on aiemmin työskennellyt muun muassa pysäköinninvalvonnassa, päiväkodissa sekä vartijana vankilassa.Kuva:Emilia Anundi / HS
Keskinenpääsi Itä-Suomen yliopistoon opiskelemaan lääketiedettä vuonna 2023. Korkeakoulu-unelma toteutui siis 8 vuotta sen jälkeen, kun hän oli valmistunut ammattikoulusta.
”Itkin kaksi päivää ilosta ja helpotuksesta”, Keskinen kertoo reaktiostaan yliopistopaikan saamiseen.
”Siihen kulminoitui kaikki vuosia piinannut harmitus, pettymys, ahdistus ja stressi. Koin, että sain vihdoinkin elää sitä elämää, johon minut oli luotu ja tarkoitettu”, hän selittää.
Keskinen on sittemmin valmistunut lääketieteen kandidaatiksi. Nyt tähtäimessä on lääketieteen lisensiaatin tutkinto. Hän on aloittanut myös väitöskirjan tekemisen. Lääketieteellisessä väitöskirjan tekemisen voi aloittaa jo perustutkinto-opintojen aikana.
Keskinen kokee, että pitkä matka yliopistoon auttoi arvostamaan opiskelupaikan saamista moninkertaisesti verrattuna siihen, jos hän olisi päässyt opiskelemaan nuorempana.
”Se oppi, jonka sain pitkästä matkasta, on mittaamattoman arvokasta. Se auttaa minua vieläkin jokapäiväisessä elämässäni. Haasteiden tullessa eteen minulla on nyt työkaluja, joiden avulla voin kohdata ne.”
Keskinen julkaisee Instagram-tilillään videoita, joissa hän haluaa rohkaista katsojia uskomaan unelmiinsa.Kuva:Emilia Anundi / HS
Mitävinkkejä Keskinen antaa niille, jotka ovat samankaltaisessa tilanteessa?
”Älä ota itsellesi valtavaa vuorta kiivettäväksi. Tee yksi asia yhtenä päivänä. Siitä sitten portaat koostuvat vuoren huipulle asti.”
Lisäksi hän kannustaa olemaan armollinen itselleen sekä luopumaan perfektionismista. Hänen mukaansa on tärkeämpää saada asioita tehtyä kuin tavoitella täydellisyyttä. Tärkeää on löytää itselleen rutiini, joka toimii.
”Tämä on pitkä maraton, ei sprintti”, hän kuittaa.",news
"Häiriö vaikuttaa muun muassa kaupungin maksupäätteiden toimintaan.
Jyväskylänkaupungin verkkoyhteyksissä ja puhelinpalveluissa on laaja häiriö, kertoo kaupunkitiedotteessaan.
Ict-kehityspäällikköAntti JokinenJyväskylän kaupungilta kertoo STT:lle, ettei vielä ole tiedossa, kauanko häiriö jatkuu. Tällä hetkellä ei ole viitteitä kyberhyökkäyksestä, vaan todennäköisimmin kyse on verkkolaitteen viasta.
Häiriön vuoksi Jyväskylän kaupungin palveluihin ei välttämättä saa yhteyttä. Tilanne vaikeuttaa muun muassa työllisyyspalveluiden toimintaa, sillä suojattujen tietoyhteyksien ollessa alhaalla työllisyyspalveluiden asiantuntijat eivät pääse katsomaan työnhakijoiden asiakastietoja.
Häiriö vaikuttaa myös kaupungin maksupäätteiden toimintaan. Uimahalli Wellamossa sekä museossa maksupäätteet eivät toimi, eikä kortilla voi maksaa. Myöskään Smartum ja Epassi eivät toimi tällä hetkellä maksuvälineinä.
Lisäksi kirjastopalveluissa kirjastojärjestelmä ei toimi häiriön vuoksi. Omatoimiyksiköt ja itsepalveluautomaatit ovat pois käytöstä. Aineiston lainaaminen onnistuu kirjaston asiakaspalvelutiskillä.",news
"Neljää ihmistä puukotettiin Tampereen keskusta-alueella torstaina iltapäivällä. Poliisi on ottanut yhden ihmisen kiinni.
Tampereella Ratinan kauppakeskuksen vieressä tapahtui puukotus torstaina iltapäivällä. Alkuillasta huoltoauto saapui pesemään pois verijälkiä jalkakäytävältä kauppakeskuksen vieressä.Kuva:Usva Torkki
Tampere
Ilta-aurinkopaistaa kauniisti Ratinanaukiolla olevalle leikkipaikalle, jonne on kerääntynyt lukuisia lapsia leikkimään vanhempiensa kanssa.
Vain kaksi tuntia aiemmin poliisi otti kulman takana kiinni puukotuksesta epäillyn miehen. Neljää ihmistä puukotettiin Ratinanaukion ja Hatanpään valtatien välisellä alueella hieman kello neljän jälkeen iltapäivällä.
Torstaina alkuillasta poliisi kertoi, että puukotuksesta ei aiheutunut kuolonuhreja. Poliisi on ottanut yhden ihmisen kiinni.
Tapahtumista muistuttaa enää viimeinen jo poistumassa oleva huoltoauto, joka saapui pesemään pois verijälkiä jalkakäytävältä Vuolteenkadulla.
Ratinan kauppakeskuksen vieressä jalkakäytävällä näkyi torstai-iltana kuivuneita veripisaroita.Kuva:Usva Torkki
Verijälkiä pestiin kadulta torstaina illalla.Kuva:Usva Torkki
Aukionlaidalla John Scott’s -ravintolan terassilla istuvan pariskunnanHennajaVeli-Matti Huovisenranteissa komeilevat tunti sitten lunastetut festivaalinauhat.
Huoviset ovat saapuneet Tampereella perjantaina alkavalle Tuhdimmat tahdit -rockfestivaalille sekä tapaamaan parikymppisiä lapsiaan, jotka muuttivat Tampereelle opiskelemaan pari vuotta sitten.
”Totta kai olemme lasten puolesta huolissamme”, Henna Huovinen toteaa.
”Onhan tämä sen kokoinen kaupunki, että kaikenlaista voi sattua. Lapsemme ovat onneksi oppineet ennakoimaan. He eivät lähde esimerkiksi yksinään liikkumaan ja miettivät myös sitä, missä päin liikutaan”, Veli-Matti Huovinen jatkaa.
Tampere on tullut tuoreiden tamperelaisten lasten myötä tutuksi vanhemmillekin.
”Ei tämä muuta käsitystämme Tampereesta. Ei tällainen väkivalta ole yksistään Tampereen ongelma, vaan kaikkien isompien kaupunkien.”
Veli-Matti ja Henna Huovisen lapset asuvat Tampereella. ”Onhan tämä sen kokoinen kaupunki, että kaikenlaista voi sattua”, Veli-Matti Huovinen sanoo.Kuva:Usva Torkki
LähelläRatinaa asuva tamperelainenZuzankertoo saaneensa puhelun huolestuneelta perheeltään vähän ennen puolta viittä iltapäivällä. Perhe tiesi Zuzanin aikoneen mennä samoihin aikoihin ostoksille Ratinan kauppakeskukseen.
”Olin alun perin menossa Ratinaan samalla hetkellä, kun veriteko tapahtui, mutta satuin siirtämään kauppakeskukseen menoani hieman”, Zuzan kertoo HS:lle tapahtumapaikan vieressä Ratinankujalla.
”Sitten näin nämä verijäljet. Olen aivan šokissa ja järkyttynyt.”
Zuzanilla on leikki-ikäisiä lapsia, joiden kanssa hän on lähellä asuvana tottunut käymään Ratinanaukiolla sijaitsevalla lasten leikkipaikalla.
Zuzan ei vielä osaa sanoa, tekeekö hän niin jatkossakin.
”Olen pitänyt Tamperetta ihan turvallisena kaupunkina, mutta nyt ei enää tunnu siltä.”
”Täytyy myös itse olla varovainen kun liikkuu kaupungilla, koska ei voi koskaan tietää, mitä voi tapahtua.”
Zuzanilla on leikki-ikäisiä lapsia, joiden kanssa hän on tottunut käymään Ratinanaukiolla sijaitsevalla lasten leikkipaikalla.Kuva:Usva Torkki
”Kyllätämä pysäytti”, toteaa Nokialla asuva 36-vuotias lähihoitajaMiika.
”Tuntuu oudolta, että lähiympäristössä tapahtuu tällaista.”
Hän on tullut naisystävänsä lapsen kanssa leikkimään Ratinanaukion leikkipaikalle.
Miika kertoo olevansa aina varovainen, kun liikkuu ympäristössä, jossa on paljon ihmisiä.
”Sitä miettii omaa turvallisuuttaan paljonkin. Jos näitä asioita alkaa miettiä liikaa, tulee sellainen tunne, että haluaako sitä liikkua enää missään.”
”Näistä väkivallanteoista, joista on nyt tapahtunut Suomessakin, on tullut aika paljon puhuttua perhepiirissä. Että mihin suuntaan tämä maailma on menossa.”
Miika kertoo liikkuvansa paljon Tampereen keskustassa ja myös Ratinan ympäristössä.
”Yleensä tutkin paikkoja etukäteen ja katson vähän, missä ihmisiä liikkuu, että uskaltaako olla mukana siellä seassa. Tiedossani kyllä on, että täälläkin liikkuu nuorisoporukoita, jotka saattavat olla aika vauhdikkaita.”
Ratinan kauppakeskuksen vieressä on lasten leikkipaikka.Kuva:Usva Torkki",news
"Pirhan mukaan hyvinvointialueen asiakkailla ja potilailla on todettu luteita aiempaa yleisemmin.
Tampereen Sorilla sijaitsevalla katkaisu- ja selviämishoitoasemalla on havaittu luteita, kertoo Pirkanmaan hyvinvointialue.
Tuholaisten torjunta aloitettiin heti ensimmäisten havaintojen jälkeen kesäkuun lopulla.
Pirkanmaan hyvinvointialue on huomannut, että luteita esiintyy asiakkailla ja potilailla aiempaa yleisemmin.
Hyvinvointialue kehittää tiloja ja toimintatapoja luteiden leviämisen estämiseksi.
TampereenSorilla sijaitsevalla katkaisu- ja selviämishoitoasemalla on havaittu luteita, Pirkanmaan hyvinvointialue (Pirha) tiedottaa.
Havainnot tehtiin kesäkuun viimeisenä viikonloppuna ja tuholaistorjunta kävi tiloissa heti 1. heinäkuuta, Pirhan sosiaali- ja terveyskeskusjohtajaSari Mäkinenkertoo Aamulehdelle.
Tapauksessa on hänen mukaansa toimittu Pirhan omanludeohjeistuksenmukaan. Henkilöstöä on esimerkiksi ohjeistettu luteiden havaitsemisesta ja ludeansoja on otettu käyttöön. Toimintatapoja on Mäkisen mukaan myös päivitetty samalla.
Asemallavoidaan edelleen ottaa asiakkaita vastaan. Joitain henkilöstöjärjestelyjä tapaus on kuitenkin aiheuttanut.
Vieroitushoito-osaston puolelle ei viikonloppuna voida ottaa uusia asiakkaita. Selviämishoitoasema taas toimii normaalisti.
”Eihän Pirkanmaalla ole kenenkään muun tuottamana ole tällaista palvelua”, Mäkinen kertoo selviämishoidosta. Vieroitushoidossa paikkoja on muuallakin, joten asiakkaita voidaan ohjata Sorin sijaan niihin. Sorilla paikkoja on kuusi. ”Tietenkin nekin kuusi paikkaa olisivat kriittisiä. Eihän tämä päihdeongelmien määrä vähenemään päin ole, pikemminkin päinvastoin.”
Yksikkö ei missään vaiheessa ole Mäkisen mukaan ollut kokonaan kiinni.
Hän kertoo, että tapaus on lisännyt henkilöstön kuormitusta. Käynnissä on kesälomakausi ja henkilöstö on muutenkin tiukassa. ”Meillä on aina kova järjestely joidenkin sairaspoissaolojen kohdalla.”
Pirhanasiakkailla ja potilailla on havaittu luteita nyt aiempaa yleisemmin. Mäkisen mukaan ludetapauksia tulee Pirhassakin aika ajoin vastaan. Hän ei ota kantaa siihen, mistä ongelma voisi olla lähtöisin.
Henkilöstön toimintaohjeita ludetilanteissa on nyt tarkennettu. Tilannetta selvitetään ja siihen etsitään ratkaisuja hyvinvointialueen eri yksiköiden kesken, Pirhan tiedotteessa kerrotaan.",news
"Talkooväen siivousoperaatio sai osakseen kiitosta.
Mallan luonnonpuistosta Kilpisjärvellä löytyi runsaasti roskia kivenkolosta.Kuva:Sari Korpelin / Lukijan kuva
Patikoijien roskakorina käyttämä kivenkolo Pikku-Mallan tunturissa Enontekiöllä on puhdistettu.
Katri Niskanen ja Veikko Aaltonen kertovat Facebookissa siivonneensa kivenhalkeaman.
Lapin luontokohteissa on vähennetty roska-astioiden määrää, ja retkeilijöitä ohjeistetaan tuomaan oma roskapussi.
Patikoijienroska-astiana käyttämä kivenkolo Pikku-Mallan tunturissa Enontekiöllä on puhdistettu.
Asiasta iloitaan Facebookin Kilpisjärvi-ryhmässä, jossaKatri NiskanenjaVeikko Aaltonenkertovatkäyneensä puhdistamassa kivenhalkeaman.
”Marttojen puolesta” kolon puhdistaneet käyttivät apunaan kahvilasta saatua siivousvälinettä.
”Toivottavasti hieno maamerkkimme saa jatkossa edustaa roskattomana. Tokikaan roskaaminen ei ole ihmismäistä käytöstä missään”, Katri Niskanen kirjoittaa julkaisussaan.
Lapinkäsivarren pohjoisosasta Mallan luonnonpuistostalöytyirunsaasti roskia kivenkolosta. Roskakorina käytetyt kivet sijaitsevat noin kaksi kilometriä Mallan luonnonpuiston parkkipaikasta.
Sari Korpelinjakoi havainnon roskatusta kivenkolosta viikko sitten lauantaina sosiaalisessa mediassa. Kuvat aiheuttivat runsaasti keskustelua.
HS kertoi keskiviikkona, että Lapin kohteiden taukopaikoilla on vähennetty roska-astioiden määrää, sillä pienet resurssit halutaan mieluummin käyttää kunnossapitoon.
Roska-astiat saattaisivat myös kasvattaa luontokohteista pois tuotavaa jätemäärää.
Luonnonpuistoon ohjeistetaan tuomaan oma roskapussi mukana.
Roskakorina käytetyt kivet sijaitsevat noin kaksi kilometriä Mallan luontopuiston parkkipaikasta.Kuva:Sari Korpelin / Lukijan kuva",news
"Tiistai on Etelä-Suomessa sateinen, mutta viikonloppuna on odotettavissa hellelukemia.
Päivystävä meteorologi Ville Siiskonen Ilmatieteen laitokselta kertoi tiistaiaamuna, että maanantai-illan ja tiistaiaamun välisenä aikana eteläisessä Suomessa on satanut paikoin runsaasti.Kuva:Roni Rekomaa / Lehtikuva
Tiistaion valjennut sateisena Etelä-Suomessa. Päivystävä meteorologiVille SiiskonenIlmatieteen laitokselta kertoo, että eteläisessä Suomessa on satanut paljon.
”Kaisaniemessä on viimeisen 12 tunnin aikana tullut noin 40 millimetriä vettä, ja Kymenlaaksossakin sadetta on saatu paikoin 20 milliä.”
Kaakkois-Suomeen ja Uudenmaan itäosiin on annettu tiistaiksi sadevaroitus. Vettä voi sataa jopa 50 millimetriä vuorokaudessa.
Siiskosen mukaan Uudellamaalla on odotettavissa sateita tiistai-iltapäivään asti. Poutaisempaa on Satakunnassa ja muualla Länsi-Suomessa.
”Turku–Kuopio-akselin kaakkoispuolella sataa tiistaina.”
Sadealue liikkuu Siiskosen mukaan tiistain aikana Savo-Karjalan ylle, mutta illaksi sää poutaantuu koko maassa.
Keskiviikkonasuuressa osassa maata on poutasäätä. Siiskosen mukaan lämpötilat kohoavat keskiviikkona ”päivän mittaan”, ja sää on tiistaita selkeämpää.
”Etelässä ja lännessä voi keskiviikkona olla jo 20 asteen lämpötiloja, mutta idässä ja pohjoisessa pysytään vielä alle 20 asteessa.”
Siiskosen mukaan torstai on loppuviikon sään osalta käännekohta, sillä loppuviikkoa kohden sää lämpenee kohti hellerajaa.
”Viikonloppua kohti sää lämpenee entisestään. Etelä-Suomessa on pieni mahdollisuus sadekuuroihin perjantaina, mutta lauantaina ja sunnuntaina on odotettavissa hellelukemia.”",news
"Epäilty henkirikoksen yritys tapahtui Kangasvuoren ja Pupuhuhdan alueella.
Sisä-Suomen poliisikertoo tutkivansa Jyväskylässä torstaina tapahtunutta henkirikoksen yritystä.
Täysi-ikäinen mies kuljetettiin tapahtumapaikalta sairaalahoitoon. Uhrilla ei poliisin mukaan ole välitöntä hengenvaaraa, mutta hän on edelleen sairaalahoidossa.
Poliisi on ottanut kiinni useita henkilöitä epäiltynä henkirikoksen yrityksenä. Tutkinnanjohtaja rikosylikomisarioTimo Hänninenei halua keskeneräisten kuulustelujen takia kertoa, montako henkilöä on otettu kiinni, mutta heitä on hänen mukaansa enemmän kuin kaksi.
Hännisen mukaan epäillyt ja uhri tunsivat ainakin jollain tasolla toisensa. Kaikki epäillyistä ovat täysi-ikäisiä. Osa epäillystä on poliisin aiempia tuttuja.
Poliisi ei ota kantaa, mikä väkivallan motiivi on tai miten se tehtiin.
Tutkinta jatkuu asianosaisten ja todistajien kuulusteluilla.
Epäilty henkirikoksen yritys tapahtui alkuillasta ulkona Pupuhuhdan asuinalueella Kangasvuoren kaupunginosassa. Poliisi pyytää tilanteen nähneitä ilmoittamaan havaintonsa ja yhteystietonsa poliisin vihjenumeroon 0295 448087.
Hännisen mukaan teolla oli useampia silminnäkijöitä.
Oikaisu 4.7. kello 10.50: Uutisessa kerrottiin aiemmin virheellisesti epäillyn teon tapahtuneen ulkoilualueella, mutta se tapahtui ulkona.",news
"Lappeenrannassa tapahtui lauantaiyönä myös 17-vuotiaan kuolemaan johtanut onnettomuus.
Lappeenrannassakaksi ihmistä kuoli liikenneonnettomuudessa lauantaina, kertoo Etelä-Karjalan pelastuslaitos. Henkilöauto suistui katolleen ojaan Ylämaan kohdalla.
Henkilöauto suistui katolleen ojaan ennen yhtä iltapäivällä Ylämaan kaupunginosassa. Kaakkois-Suomen poliisinmukaanturmassa kuoli henkilöauton kuljettaja ja matkustaja. Molemmat olivat täysi-ikäisiä.
Onnettomuus tapahtui Vaalimaantien ja Ylämaantien risteyksessä. Poliisin tietojen mukaan henkilöauto kääntyi risteyksessä kevytkuorma-auton eteen. Ajoneuvot törmäsivät toisiinsa, minkä jälkeen henkilöauto törmäsi valaisinpylvääseen ja kääntyi katolleen.
Kevytkuorma-auton kyydissä olleet kaksi ihmistä kuljetettiin sairaalaan tarkastettavaksi. Poliisi kertoi lauantai-iltana, että heidän vammansa eivät ole vakavia.
Poliisi jatkaa onnettomuuden tutkintaa kuolemansyyn selvittämisenä ja liikenneturvallisuuden vaarantamisena.
Aiemminlauantaina Lappeenrannassa tapahtui myös toinen kuolemaan johtanut liikenneonnettomuus.
Kevytmoottoripyörää ajanut17-vuotias mies kuoli lauantain vastaisena yönä Lentokentäntiellä. Nuori luisui valopylvääseen ja kuoli paikalle noin kahden maissa yöllä.",news
"Suomeen saapuu illalla poikkeuksellisen voimakas kesämyrsky. Meteorologi neuvoo ryhtymään varotoimiin erityisesti maan etelä- ja keskiosassa.
Jukka Harjunpää tarkisti Reposaaren VPK:n veneen narujen kiinnitykset ennen Ulla-myrskyä.Kuva:Sami Kilpiö / HS
Suomeen saapuu torstai-iltana poikkeuksellisen voimakas Ulla-kesämyrsky.
Meteorologi Markus Mäntykannaksen mukaan myrsky voi olla yksi mittaushistorian voimakkaimmista heinäkuun myrskyistä.
Puuskat voivat yltää maa-alueilla 25 metriin sekunnissa ja merialueilla lähelle 33 metriä sekunnissa.
Forecan meteorologi kehottaa ryhtymään varotoimiin erityisesti maan etelä- ja keskiosassa.
Torstai-iltanaSuomeen saapuvasta Ulla-myrskystä on todennäköisesti tulossa rajumpi kuin aiemmin on ennustettu.
Myrskystä saattaa tulla jopa ”poikkeuksellisen ankara” vuodenaikaan nähden, meteorologiMarkus Mäntykannaskertoo Forecanblogissa. Poikkeuksellinen sääilmiö toistuu Suomessa enintään kerran 30 vuodessa tai harvemmin.
”Se voi olla yksi mittaushistoriamme voimakkaimpia heinäkuun myrskyjä”, Mäntykannas sanoo.
Perjantain vastaiseksi yöksi Ilmatieteen laitos on antanut Varsinais-Suomeen punaisen säävaroituksen. Säätilanteen ennustetaan olevan erittäin vaarallinen. Maa-alueilla Ulla-myrskyn rajuimpien tuulten odotetaan osuvan maan lounaisosaan. Torstain ja perjantain välisenä yönä tuulenpuuskat voivat olla jopa 25 metriä sekunnissa.
Myösvettä tulee runsaasti erityisesti Pohjanmaalta ja Satakunnasta Koillismaalle ulottuvalla alueella. Porin Yyterissä sade on kiihtynyt torstain aikana kovaksi.
Matias Suominentuli torstaina päivällä töihin valvomaan uimareita Yyterin rannalle.
”Ei ole näkynyt ihmisiä”, hän totesi HS:lle iltapäivällä.
Neljän tunnin työvuoron aikana Suomiselle tuli vilu, sillä koko päivän ripottaneelta tihkusateelta ei päässyt valvojantuolissa kunnolla suojaan.
Kello viideltä, työpäivän päätteeksi, Suominen eteni ripein juoksuaskelin pois rannalta.
Matias Suominen tuli torstaina päivällä töihin valvomaan uimareita Yyterin rannalle. Voimistuva Ulla-myrsky oli kuitenkin karkottanut uimarit.Kuva:Sami Kilpiö / HS
E8-tiellä Kokkolan ja Vaasan välillä kova sade heikensi autoilijoiden näkyvyyttä torstaina iltapäivällä.Kuva:Outi Neuvonen / HS
Perjantainaikana voimakkaimpien puuskien alue siirtyy itään siten, että tuulisin vaihe osuu pääkaupunkiseudulle aamulla ja maan itäosaan iltapäivällä. Tuulenpuuskat ovat laajalla alueella maan etelä- ja keskiosassa noin 20 metriä sekunnissa.
Merialueilla kovimmat puuskat voivat äityä lähelle hirmumyrskylukemia, eli 33 metriä sekunnissa.
Perjantai-iltapäivään mennessä sadetta voi kertyä paikoin yli 50 millimetriä.
Laaja-alaiset tuulituhot ovat todennäköisiä, ja rankkasateet voivat aiheuttaa tulvia. Forecan Mäntykannas suosittelee, että erityisesti maan etelä- ja keskiosassa ryhdytään varotoimiin.
Reposaarelainen Marko Elg kävi venesatamassa tyhjentämässä Buster-venettä vedestä.Kuva:Sami Kilpiö / HS
ReposaaressaMeri-Porissa juuri näin on tehty.
Marko Elgkävi venesatamassa tyhjentämässä Buster-venettä vedestä, jota oli päivän aikana kertynyt veneen pohjalle runsaasti.
”Tuulee hyvästä suunnasta”, Elg totesi.
Samaisen sataman venetallista löytyy Reposaaren VPK:n alus, jonka köysiä oli saapunut kiristämäänJukka Harjunpää.
”Puita tulee kaatumaan paljon ja veneitä pitää pelastaa”, hän ennakoi Ulla-myrskyn aiheuttamia tuhoja ja tehtäviä.
Jukka Harjunpää tarkisti Reposaaren VPK:n veneen narujen kiinnitykset.Kuva:Sami Kilpiö / HS
Ilmatieteenlaitoksen mukaan voimakas tuuli voi vaikuttaa myös tie-, raide- ja meriliikenteen sujuvuuteen.
Eckerö Line on joilmoittanutlähtöjen perumisista sääolosuhteisiin vedoten. M/s Finlandian ja M/s Finbo Cargon lähtöjä on peruttu torstailta ja perjantailta.
Sähköverkkoyhtiö Caruna taastiedottaa, että myrskytuulen kaatamat puut voivat aiheuttaa laajoja ja pitkäkestoisia sähkökatkoja saaristossa ja rannikolla.
Ilmatieteenlaitoksella oli jo torstai-iltapäivällä voimassa varoituksia merialueilla ja osassa sisämaata.
Selkämeren eteläosassa on voimassa varoitus hyvin vaarallisesta tuulesta. Vaarallisesti tuuli puhaltaa Selkämeren pohjoisosassa, Perämeren pohjois- ja eteläosissa, Ahvenanmerellä ja Saaristomerellä.
Satakunnasta Kuusamoon ulottuvalla vyöhykkeellä on voimassa sade- ja tulvavaroitus. Etelä-Karjalassa, Kymenlaaksossa ja Saimaan alueella varoitetaan ukkospuuskista.
Mäntykannaksenmukaan kesämyrsky on seurasta lämpötilaeroista ja suihkuvirtauksista.
Suomen eteläpuolelle on virrannut Etelä-Euroopasta kuumaa ilmaa, kun taas Skandinaviassa on huomattavasti viileämpää ilmamassaa. Keskileveysasteilla ja korkeilla leveysasteilla myrskyt syntyvät juuri eri leveysasteiden välisten lämpötilaerojen seurauksena.
Lisäksi ilmamassojen rajavyöhykkeellä kulkee vuodenaikaan nähden voimakas yläilmakehän suihkuvirtaus, eli voimakkaan tuulen vyöhyke.
Voimakkaiden lämpötilaerojen vyöhykkeelle voi syntyä matalapaine, joka taas voi voimistua nopeasti suuren lämpötilaeron ja melko voimakkaan suihkuvirtausvyöhykkeen alueella.",news
"Puukotuksen motiivi ei ollut Oulun käräjäoikeuden mukaan ollut rasistinen, vaikka uhri oli ulkomaalaistaustainen.
Poliisi tapahtumapaikan lähellä viime syyskuussa.Kuva:Ville Honkonen
Oulunkäräjäoikeus tuomitsi 24-vuotiaan miehen syyntakeettomana tehdystä tapon yrityksestä. Mies puukotti alaikäistä ulkomaalaistaustaista poikaa viimesyyskuussaOulun Kastellissa.
Puukotus tapahtui Kastellin koulun ja Oulun yliopistollisen sairaalan läheisyydessä. Uhri sai puukotuksesta hengenvaarallisia sairaalahoitoa vaatineita vammoja. Mies löi poikaa teräaseella kaulaan ja ylävartaloon. Teko päätyi pojan pakenemiseen.
Mies oli mielentilatutkimuksen mukaansyyntakeeton, joten hänet jätettiin tuomitsematta rangaistukseen. Käräjäoikeus määräsi hänet tahdosta riippumattomaan psykiatriseen hoitoon.
Mies määrättiin mielentilatutkimukseen viime joulukuussa. Mielentilalausunto huomioon ottaen oikeuden mukaan oli mahdollista, että vuorovaikutustilanne uhrin kanssa oli laukaissut miehessä uhatuksi tulemisen kokemuksen ja vihamielisen reaktion, mikä on syy-yhteydessä tällä todetun mielisairauden oireisiin.
Mies myönsi tapon yrityksen, mutta kiisti syyttäjän esittämän rasistisen motiivin. Käräjäoikeuden tiedotteen mukaan asiassa jäi näyttämättä, että tapon yritys olisi perustunut rasistiseen motiiviin.
Tuomionmukaan tuomittu ei käyttänyt tilanteessa rasistisen motiivin puolesta puhuvia ihonväriin tai etniseen alkuperään viittaavia loukkaavia nimityksiä. Tekoon johtaneet tapahtumat eivät tuomion mukaan puhu vahvasti sen puolesta, että tuomittu olisi valinnut uhrin tämän ulkomaalaistaustasta kertovan ulkonäön perusteella.
Syyttäjä vaati miehelle rangaistusta tapon yrityksestä. Tapahtuma-aikaan 16-vuotias uhri vaati rangaistusta murhan yrityksestä.
Uhri katsoi, että teko oli tehty erityisen raa’alla ja julmalla tavalla muun muassa siksi, että mies kohdisti hänen ylävartaloonsa useita voimakkaita iskuja.
Käräjäoikeus kuitenkin hylkäsi rangaistusvaatimuksen murhan yrityksestä. Oikeus katsoi, ettei lyhytkestoista ja uhrin pakenemiseen päättynyttä tekoa voida katsoa erityisen raa'alla ja julmalla tavalla tehdyksi.
Tuomio ei ole vielä lainvoimainen.",news
"Kummivalinta ei aina onnistu. HS haastatteli pettymyksen kokenutta kummilasta, vanhempaa ja kummia.
Kummit ovat aiempaa useammin lapsen vanhempien ystäviä eivätkä sukulaisia.  Kuvassa vierailijoita Linnanmäellä kesällä 2018.Kuva:Emmi Korhonen / Lehtikuva
Helsingin yliopiston kirkkohistorian yliopistonlehtori Esko M. Laine kertoi STT:lle, että pettymys kummiin voi johtua esimerkiksi yhteydenpidon puutteesta.
HS:n haastattelemat ihmiset kertovat pettymyksistä kummeihin, jotka eivät muun muassa olleet aktiivisia tai kiinnostuneita kummilasten elämästä.
Kummin ja kummilapsen suhde vaatii myös lapsen vanhempien panostusta, toteaa kummilapsistaan etääntynyt.
PääkaupunkiseudullaasuvaSiirion jossain määrin pettynyt kummeihinsa.
”Rippikouluikäisestä lähtien, kun olisi ollut kiinnostavaa keskustella uskonasioista, se ei tuntunut kummien kanssa luontevalta”, hän perustelee.
STT kertoi lauantainakummiudessa tapahtuneista muutoksista. Kummit ovat aiempaa useammin lapsen vanhempien ystäviä eivätkä sukulaisia. Helsingin yliopiston kirkkohistorian yliopistonlehtoriEsko M. Lainekertoi, että tyypillinen pettymys kummiin kumpuaa siitä, ettei tämä ole pitänyt yhteyttä tai osoittautunut ihmiseksi, jonka puoleen voisi kääntyä.
Siiri ja muut artikkeliin haastatellut eivät esiinny koko nimillään, sillä se voisi hankaloittaa heidän perhe- ja ystävyyssuhteitaan. Haastateltujen henkilöllisyydet ovat kuitenkin toimituksen tiedossa.
Siirinkummit ovat perinteisen linjan mukaisesti sukulaisia. Lapsena hän näki heitä kenties hieman enemmän kuin aikuisiällä.
Kristilliseen kasvatukseen kummit eivät osallistuneet, vaikka Siiri olisi toivonut sitä. Juuri rippikoulun jälkeen kummeilla olisi hänestä hyvä sauma jatkaa nuoren kanssa keskustelua uskonasioista.
Osa kummeista saattoi Siirin mukaan suhtautua kriittisesti kirkkoon ja uskonasioihin. Suhtautuminen vaikutti siihen, ettei keskustelu olisi tuntunut luontevalta.
Nuorena Siiri kuitenkin löysi muita ihmisiä, joiden kanssa hän pystyi keskustelemaan hengellisistä asioista.
Vanhemmannäkökulmasta kummista voi tulla pettymys esimerkiksi silloin, jos ystävyys- tai sukulaisuussuhde ajan kuluessa hiipuu, kirkkohistorian yliopistonlehtori Laine sanoi STT:lle.
Näin tapahtui helsinkiläiselleChristinalle. Hänen kahdelle lapselleen valittiin kummeiksi ystävät, jotka olivat hänelle aikoinaan läheisiä.
”Heillä on tietysti ollut omaa elämää, ja se on totta kai vaikuttanut siihen, kuinka paljon he ovat pystyneet kummilasten kanssa puuhailemaan”, Christina sanoo.
Hän on silti tyytymätön lastensa kummien panostukseen.
”Ei se nyt rahaa vaadi, vaan sitä, että pitää yhteyttä ja osoittaa kummilapsen olevan erityinen hänelle. Sitä, että yrittää ylläpitää kummisuhdetta ihan pienillä asioilla, kuten postikortilla tai tekstiviestein.”
Christina ei olisi tarvinnut kummeja lasten kristillisiksi kasvattajiksi, vaan luotettaviksi aikuisiksi, jotka olisivat lasten elämässä läsnä. Jos suhdetta ei ylläpidä lapsuudessa, voi sitä olla vaikeaa rakentaa enää kummilapsen nuoruudessa, Christina uskoo.
Hänen mukaansa lapsetkin huomaavat sen, jos kummit eivät vaikuta kiinnostuneilta. Christinan lapset ovatkin olleet yllättyneitä kuullessaan, miten aktiivisia muiden lasten kummit ovat.
Kirkko voisi Christinasta myös tukea kummeja nykyistä paremmin. Hänen mielestään tuoreille kummeille voisi lähettää kirjeen tai sähköpostiviestin, jossa kerrottaisiin tapahtumista, joihin kummilapsen kanssa voi aikanaan osallistua.
”Kirkko voisi pitää huolta kummeista, jotta kummien osallistaminen ei jää vanhempien vastuulle.”
Kumminsuhde kummilapseen vaatii myös lapsen vanhempien panostusta, toteaa puolestaan helsinkiläinenHeidi.
Hänestä tuli kummi ensimmäisen kerran alaikäisenä, 16- tai 17-vuotiaana. Pian sen jälkeen hän sai kaksi kummilasta lisää.
Tuolloin Heidi kertoo olleensa aktiivinen kummi, joka esimerkiksi antoi lasten yökyläillä luonaan.
Ajan kuluessa Heidi kuitenkin erkani kummilapsien vanhemmista. Samalla yhteydenpito lasten kanssa muuttui vaikeaksi. Lapset olivat liian pieniä pitämään yhteyttä kummiinsa itsenäisesti.
Yhtä kummilapsistaan Heidi ei näe enää lainkaan. Kahden kanssa hän on edelleen epäsäännöllisesti yhteyksissä.
”Tänä päivänä olen lähinnä se lahjakummi.”
Kummilapsen ja kummin läheinen suhde vaatiikin Heidin mukaan kummin kiinnostuksen lisäksi sitä, että vanhemmat kutsuvat kummin kylään tai leikkipuistoon lasta tapaamaan.
Heidion pohtinut, oletettiinko hänen aikoinaan toimivan automaattisesti lastenvahtina. Heidi miettii, pettyivätkö vanhemmat, kun hän ei opiskeluiltaan siihen pystynyt.
Omien lastensa kummien kanssa Heidi keskusteli etukäteen siitä, mitä kummeilta odotti.
Kummeiksi valikoituivat Heidin sisarukset puolisoineen. Se tuntui ystävien valitsemista turvallisemmalta.
Heidin lasten elämässä on kyllä vanhempien ystäviä.
”[Mutta] jos joku näistä ihanista aikuisista erkanee eri suuntaan elämässä, niin ehkä tilalle tulee joku muu. Silloin ei tarvitse miettiä tällaisia kummiasioita.”
Jossainmäärin kummeihinsa pettynyt Siiri on saanut omia lapsia. Lapsille valittiin kummeiksi ystäviä ja sukulaisia, jotka haluavat olla läsnä myös ”hengellisinä kasvattajina”. Kummiperheiden kanssa on esimerkiksi käyty yhdessä hengellisissä kesäjuhlissa.
Kummien ja kummilasten suhde on ollut Siirin mukaan hyvä.
”He ovat kiinnostuneita kummilasten elämästä ja kyselevät, mitä kuuluu.”",news
"Noin kolmasosa siviilipalvelusvelvollisista muuttaa palveluksensa aloitusajankohtaa, mutta varusmiehistä ei ole saatavilla vastaavia lukuja.
Uudet alokkaat astuvat varusmiespalvelukseen tänään.Kuva:Roni Rekomaa / Lehtikuva
Yleisinsyy sekä varusmies- että siviilipalveluksen aloittamisajankohdan muutoksen hakemiselle on Puolustusvoimien ja Siviilipalveluskeskuksen mukaan opiskelu.
Siviilipalvelusvelvollisista noin kolmasosa hakee lykkäystä jossain vaiheessa, arvioi siviilipalvelusjohtajaMikko ReijonenSiviilipalveluskeskuksesta STT:lle. Varusmiehistä vastaavaa dataa ei ole, kerrotaan Puolustusvoimista sähköpostitse STT:lle.
Puolustusvoimien mukaan opiskeluperusteessa taustalla voi olla esimerkiksi toisen asteen opintojen pitkittyminen.
Lisäksi Puolustusvoimissa on joitakin sellaisia erityistehtäviä, joihin vaaditaan aiempia opintoja. Näitä ovat esimerkiksi oikeudellisen, kirkollisen tai lääkinnällisen alan tehtävät.
”Tämä voi olla myös yksi syy, miksi halutaan suorittaa tietty määrä opintoja ennen varusmiespalveluksen alkua”, kerrotaan Puolustusvoimien viestinnästä.
Moni siviilipalvelusvelvollinen taas saattaa hakea palveluksesta tukea omille opiskeluilleen tai uralleen ja aloittaa siksi opintonsa ennen palveluksen suorittamista, kertoo Siviilipalveluskeskuksen Reijonen.
”Kyllä se aika ilmeistä on, että varsinkin nuoremmat ikäluokat hakevat sitä, että ensin opiskelut ja sitten palveluksen suorittaminen”, Reijonen kertoo.
Työelämälähtöinen siviilipalvelus voi olla mahdollisuus saada työkokemusta sekä niin sanottua jalkaa oven väliin.
”Ihan positiivisesti tietysti suhtaudutaan yleensä tähän lykkäyksen hakemiseen, koska on tärkeää, että nuoret opiskelevat”, Reijonen sanoo.
Puolustusvoimat määrää asevelvollisen lähtökohtaisesti aloittamaan varusmiespalveluksen mahdollisimman pian toisen asteen jälkeen.
”Tämä on sekä asevelvollisen että Puolustusvoimien etu”, kerrotaan Puolustusvoimista.
Uudet alokkaat astuvat varusmiespalvelukseen tänään.
Viimevuonna Siviilipalveluskeskus teki noin tuhat myönteistä lykkäyspäätöstä ja 61 kielteistä. Yhteensä siviilipalvelushakemuksia vastaanotettiin noin 2 300. Joukkoon kuuluu monena eri vuonna siviilipalvelukseen hakeutuneita velvollisia.
Siviilipalveluksen lykkäyspäätösten määrä on kasvanut viime vuosina. Vuonna 2021 noin 600 velvollista lykkäsi siviilipalvelustaan.
Varusmiespalveluksen aloittamisajan tai palveluspaikan muutosta haetaan samalla lomakkeella, joita Puolustusvoimat vastaanottaa vuosittain noin 7 800. Puolustusvoimat ei kuitenkaan erikseen tilastoi, kuinka moni näistä hakemuksista on koskenut aloittamisaikaa ja kuinka moni palveluspaikkaa.
Siviilipalveluskeskuksen Reijosen mukaan siviilipalvelus aloitetaan keskimäärin hieman vanhempana kuin varusmiespalvelus. Yhtenä syynä on se, että moni siviilipalvelusvelvollinen on alun perin hakeutunut armeijaan: viime vuonna siviilipalvelukseen hakeutuneista miltei puolet oli aloittanut varusmiespalveluksen, Reijonen kertoo.
”Eli oli astuttu inttiin, ja yleensä siellä ensimmäisten viikkojen tai kuukausien aikana oli tullut ajatus, että suoritan velvollisuuteni siviilipalveluksena. Jolloin se siviilipalveluksen aloittaminenkin sitten menee vähän myöhäisemmäksi.”
Varusmies- tai siviilipalveluksen aloittamisajan siirtämisen perusteeksi käy opiskelun lisäksi esimerkiksi taloudellisen tilanteen järjestäminen. Se voi tarkoittaa muun muassa töiden tekemistä, koska esimerkiksi velkoja ei juuri pysty palveluksen aikana hoitamaan, Reijonen kertoo.
Myös tuore perheenlisäys tai muu henkilökohtainen syy voi olla pätevä peruste lykätä palvelusta.
Palveluksen aloittamisajankohta voi siirtyä myös terveydellisistä syistä, mutta silloin kyseessä on määräaikainen vapautus eli E-palveluskelpoisuusluokkaan määrääminen, ei aloittamisajan muutos. C-luokasta puolestaan puhutaan, kun velvollinen vapautetaan terveyssyistä palveluksesta kokonaan rauhan aikana.
Aloitusajan muutosta voi hakea maksimissaan siihen vuoteen asti, kun velvollinen täyttää 29. Sen jälkeen palvelus on aloitettava, jos ei ole saanut vapautusta terveyssyillä.
Toisinaan siviilipalveluksen lykkäyshakemuksesta on mahdollista nähdä, että tarve olisi oikeastaan vapautukselle, kertoo Reijonen. Hakija saa silloin kielteisen lykkäyspäätöksen, jossa kuitenkin kerrotaan, miten vapautusta voi hakea.
”Joskus voi olla elämäntilanne sillä tavalla solmussa, vaikka se ei ole ihan yksinään vapautusperuste, mutta jos on kaikki raha-asiat ja muut asiat sekaisin, niin harvoin terveyskään priimaa on. Tilannetta voi arvioida myös niin, että palveluksen suorittaminen ja normaalista arjesta pois repäiseminen saattaa olla vahingollista velvolliselle ja läheisille”, Reijonen sanoo.",news
"Rikoksista epäillään 19-vuotiasta jyväskyläläismiestä, joka suoritti varusmiespalvelusta Kainuun prikaatissa.
Poliisinauhaa palaneen omakotitalon lähettyvillä Mikkelissä tiistaina. Talosta löytyi sunnuntaina 6. heinäkuuta henkirikoksen uhrina kuollut nainen.Kuva:Oskari Mäkisarka / Lehtikuva
Etelä-Savon käräjäoikeus käsittelee 19-vuotiaan jyväskyläläismiehen vangitsemista Mikkelin murhaepäilyn vuoksi.
Miestä epäillään kuusikymppisen naisen surmaamisesta Mikkelissä ja taksinkuljettajan tapon yrityksestä Jyväskylässä.
Epäilty otettiin kiinni maanantai-iltana Etelä-Savosta maastosta koirapartion avulla.
Mikkelin tuomiokirkkoseurakunta järjestää suruhartauksen väkivallan kohteeksi joutuneen seurakuntalaisensa muistoksi.
Etelä-Savonkäräjäoikeudessa käsitellään tänään Mikkelin henkirikoksesta epäillyn 19-vuotiaan jyväskyläläismiehen vangitsemista.
Poliisi vaatii miestä vangittavaksi epäiltynä sunnuntaina Mikkelissä tapahtuneesta murhasta sekä Jyväskylässä tapahtuneesta tapon yrityksestä ja törkeästä ryöstöstä.
Miehen epäillään surmanneen kuusikymppisen naisen Mikkelissä. Nainen löytyi sunnuntaina kuolleena palaneesta omakotitalostaan.
Lisäksi miestä epäillään taksinkuljettajan tapon yrityksestä ja tämän auton varastamisesta Jyväskylässä aiemmin samana päivänä.
Tapausta tutkitaan myös hautarauhan rikkomisena, törkeänä vahingontekona ja moottorikulkuneuvon käyttövarkautena.
Poliisivahvisti maanantaina aamupäivällä, että Mikkelissä sunnuntaiaamuna syttynyt tulipalo liittyy tutkittavana olevaan henkirikokseen.
Poliisi kertoi tutkivansa asiaa murhana ja epäilevänsä rikoksesta nuorta miestä, jota ei ollut tavoitettu. Poliisi julkaisi tämän kuvan ja pyysi vihjeitä hänen liikkeistään.
Rikoksista epäiltyä miestä etsittiin laajalta alueelta, kunnes hänet otettiin maanantai-iltana kiinni Etelä-Savosta. Poliisin mukaan mies löydettiin maastosta koirapartion avulla. Kiinniotto sujui rauhallisesti.
Epäillyn kuulustelut aloitettiin tiistaina. Itä-Suomen poliisin rikoskomisario, tutkinnanjohtajaMarfa Raipelakertoi eilen, että epäilty on ollut yhteistyökykyinen. Kuulusteluissa selvinneitä asioita Raipela ei kommentoinut.
Mikkelintuomiokirkkoseurakunta järjestää tänään suruhartauksen väkivallan kohteeksi joutuneen seurakuntalaisensa muistoksi.
Uhri toimi aktiivisena seurakunnassa sekä paikallispolitiikassa ja oli ehdolla aluevaaleissa.
Hartaus järjestetään Otavan seurakuntatalolla kello 18 alkaen. Paikalla on seurakunnan työntekijöitä keskustelua varten.
”Tilaisuus on paikka hartaudelle, hiljentymiselle ja keskustelulle. Toivomme, että tilaisuudessa ei kuvata tai haastatella”, seurakunta sanootiedotteessaan.",news
"Meteorologi lupaa pääkaupunki­seudulle hellettä viimeistään viikonloppuna. Tiistaina sataa rankasti.
Kesäkuun keskilämpötila oli Suomessa tavanomainen, mutta hellepäiviä oli tavallista vähemmän.Kuva:Mikko Stig / Lehtikuva
Tiistaina pääkaupunkiseudulle sataa rankasti vettä, mutta sää muuttuu kesäisemmäksi keskiviikosta alkaen.
Ilmatieteen laitoksen meteorologi Iiris Idoko kertoo, että korkeapaine tuo hellelämpötiloja koko maahan.
Helsinkiin ja pääkaupunkiseudulle odotetaan hellelukemia viimeistään viikonloppuna, ja lämmin sää jatkuu ensi viikon puoliväliin.
Kesäkuunja heinäkuun alun sateet ja koleus ovat viimein väistymässä kesäisemmän sään tieltä.
Vielä tiistaiaamun ja -aamupäivän aikana pääkaupunkiseudulle sataa rankasti vettä. Vuorokauden aikana voi tulla vettä jopa 20 millimetriä. Lämpötilat saattavat jäädä viidentoista asteen alapuolelle ja tuuli on kohtalaista.
Iltapäivän aikana sade kuitenkin heikkenee, vaikka muutamia sadekuuroja voi vielä esiintyä.
Keskiviikkovalkenee pääkaupunki­seudulla aurinkoisena. Päivän mittaan lämpötilat voivat nousta 20 asteeseen.
Muualla Suomessa hellelukemia kolkutellaan jo viikon keskivaiheilta lähtien, pääkaupunkiseudulla viimeistään viikonloppuna.
”Korkeapaine vaikuttaa laajasti, voi tulla useammankin päivän helle. Etelässä vaivaa vähän runsaampi pilvisyys, mutta tännekin kiertää kyllä lämmintä”, Ilmatieteen laitoksen päivystävä meteorologiIiris Idokosanoo.
Helleraja on 25,1 astetta, ja tämän hetken ennusteen mukaan se ylittyisi Helsingissä ainakin sunnuntaina, Idoko kertoo.
”Keskiviikko ja torstaikin ovat jo tosi kivat päivät. Viikonlopusta eteenpäin vallitsee lämpimän kesäinen sää.”
Lämmintä on koko maassa, etenkin maan keskiosissa ja Länsi-Lapissa. Aivan pohjoisimmassa Lapissa ei välttämättä päästä hellelukemiin.
Idokon mukaan kesäsää jatkuu ainakin ensi viikon keskivaiheille asti, sillä korkeapaine saa toden teolla vallan.
”Korkeapainetilanne on laaja, silloin sää on aurinkoinen ja heikkotuulinen.”
Uimavedetovat olleet heinäkuun alussa 1–2 astetta keskimääräistä viileämpiä.
Vesi.fi-palvelunmukaan sisävesien lämpötilat ovat tällä hetkellä Etelä- ja Keski-Suomessa noin 16–20 astetta. Ne alkavat kuitenkin lämmetä korkeapaineen ansiosta, kun tuulee heikosti ja aurinko paistaa.
Merivesi on ollut vilpoista. Maanantaina aamulla Helsingissä esimerkiksi Hietaniemen uimarannalla meriveden lämpötila olikaupungin palvelunmukaan 15,6 astetta. Rastilan uimarannalla meriveden lämpötila oli maanantaiaamuna 18 astetta, mutta Etelä-Helsingin edustalla Uunisaaressa vain 13,7 astetta.
Etelärannikolla alkuviikon pohjoistuulet saattavat hieman viilentää merivettä entisestään, sillä tuuli todennäköisesti työntää lämpimämpää pintavettä kohti Viroa, jolloin pohjasta nousee viileämpää tilalle.
Järvi- ja lampivedet sen sijaan alkavat olla lämpimiä jo pääkaupunkiseudullakin. Esimerkiksi Vantaalla Kuusijärven uimarannalla mitattiin maanantaiaamuna 19 astetta.",news
"Neljää ihmistä puukotettiin torstaina kauppakeskus Ratinan lähellä Tampereella. Sairaalassa on vielä yksi uhri, jolla ei ole hengenvaaraa.
Verijälkiä pestiin pois kadusta kauppakeskus Ratinan edustalla Tampereella torstaina.Kuva:Usva Torkki
TampereenRatinan puukotusten neljästä uhrista kolme on päässyt pois sairaalasta, kerrotaan Sisä-Suomen poliisista STT:lle.
Sairaalahoidossa on vielä yksi kolmesta naisesta, jotka saivat puukotuksessa vammoja. Hänellä ei poliisin mukaan ole hengenvaaraa.
Poliisi tutkii torstaista väkivallantekoa neljänä murhan yrityksenä. Epäiltynä on 23-vuotias mies, jolla on aiempaa rikostaustaa. Hän on saanut käräjäoikeudesta tuomioita sekä väkivalta- että omaisuusrikoksista.
Epäilty on pidätettynä, ja hänen vangitsemistaan on määrä käsitellä Pirkanmaan käräjäoikeudessa maanantaina iltapäivällä.
RikoskomisarioOssi Kaarionmukaan epäilty ei ole kuulustelussa kiistänyt lyöneensä ihmisiä puukolla, mutta hän ei ole muistanut varmuudella, miten montaa ihmistä hän puukotti.
Poliisi kertoi perjantaina, että epäilty tekijä oli valinnut uhrinsa sattumanvaraisesti eikä tuntenut heitä entuudestaan. Poliisin mukaan Ratinan kauppakeskuksen lähistöllä puukotusten uhriksi joutuneet ovat 34–52-vuotiaita. Kolme heistä on naisia ja yksi mies.
Veriteon motiivi ei Kaarion mukaan ole juuri tarkentunut.
Varmuutta ei ole vielä siitäkään, voiko tekoa pitää suunniteltuna. Kaarion mukaan epäilty on erään aiemman rikoksen tutkinnan yhteydessä puhunut henkirikos­fantasioista. Tällä viikolla hän oli Kaarion mukaan puhunut eräälle tuttavalleen mahdollisesta ihmisen tappamisesta.
Puukotuksia tutkittiin tuoreeltaan neljänä tapon yrityksenä. Perjantaina poliisi kuitenkin kertoi, että rikosnimike on koventunut neljäksi murhan yritykseksi.
Kaarion mukaan epäilty ei ollut puukotushetkellä alkoholin vaikutuksen alaisena, mutta on mahdollisesti ollut jonkin huumausaineen vaikutuksen alaisena. Laboratoriotutkimuksissa saattaa Kaarion mukaan mennä muutamia päiviä.
Epäiltyä kuulustellaan seuraavan kerran todennäköisesti maanantaina.",news
"Ratinan edustalla puukotettiin neljää ihmistä torstaina. Kauppakeskuksen työntekijöille on tarjolla kriisiapua.
Puukotus tapahtui Ratinan kauppakeskuksen edustalla. Kauppakeskuksen edustalla on suosittu lasten leikkipaikka.Kuva:Usva Torkki
Neljää ihmistä puukotettiin torstaina Ratinan kauppakeskuksen edustalla Tampereella.
Kauppakeskuksen omistavan Sponda Oy:n viestintäpäällikkö Anita Riikonen kertoo, että järjestyksenvalvontaa on lisätty ja tehty näkyvämmäksi.
Kauppakeskus on tarjonnut työntekijöilleen kriisiapua ja tiedottanut vuokralaisiaan tapahtumasta.
Ratinankauppakeskuksen omistavan Sponda oy:n viestintäpäällikköAnita Riikonenkertoo, että väkivallanteko käydään läpi myös vartioinnin kanssa.
Hänen mukaansa järjestyksenvalvonnan tarvetta arvioidaan jatkuvasti turvallisuustilanteen mukaan.
Kauppakeskuksen järjestyksenvalvontaan on viime aikoina panostettu, ja siitä on tehty enemmän näkyvämpää, kertoo Riikonen.
”Valvonnan näkyväksi tekeminen on tärkeää.”
Riikonentoteaa, että kauppakeskus toimi torstai-iltapäivän puukotuksessa ripeästi. Yrityksen tiedotteet lähtivät Ratinan vuokralaisille ja työntekijöille Riikosen mukaan heti.
”Emme jääneet toimettomiksi.”
Silminnäkijähavaintojen mukaan epäillyn puukottajan kiinniotto Ratinan edustalla sujui nopeasti, ja tilanne oli ohi iltaseitsemän aikaan.
”Kauppakeskuksen työntekijöille on tarjottu meidän puolestamme kriisiapua. Ratinan vuokralaisia on tiedotettu asiasta jo eilen.”",news
"Tekoa tutkitaan neljänä epäiltynä tapon yrityksenä. Poliisin mukaan uhreilla ole tämän hetken tiedon mukaan hengen­vaaraa.
Useaa ihmistä on puukotettu kauppakeskus Ratinan lähellä Tampereella. Lukijan kuvassa poliisi ottaa kiinni miestä tapahtumapaikalla.Kuva:Oki Lindgén / Lukijan kuva
Neljääihmistä puukotettiin torstaina kauppakeskus Ratinan lähellä Tampereella. Puukotuksesta ei aiheutunut kuolonuhreja, poliisi tiedotti hieman ennen iltaseitsemää.
Poliisi on ottanut yhden ihmisen kiinni. Poliisi tiedotti kymmenen aikaan illalla, että epäilty tekijä on täysi-ikäinen suomalainen mies.
Tekoa tutkitaan neljänä epäiltynä tapon yrityksenä. Nimikkeet tarkentuvat ja voivat muuttua esitutkinnan edetessä.
Kaikki uhrit ovat täysi-ikäisiä henkilöitä. Poliisin mukaan uhreilla ole tämän hetken tiedon mukaan hengenvaaraa.
Tapahtumapaikka sijaitsee kauppakeskuksen ulkopuolella Ratinan aukion ja linja-autoaseman lähettyvillä.
HS koosti, mitä tilanteesta tiedetään nyt:
HS:nhaastattelemien silminnäkijöiden mukaan tapahtumat ja epäillyn puukottajan kiinniotto sujui melko nopeasti.
Poliisi sai tiedon tapahtuneesta torstaina kello 16.23. Kello 16.54 poliisi tiedotti ottaneensa yhden ihmisen kiinni. Uhreille annettiin ensiapua paikan päällä.
Lähellä kauppakeskusta sijaitsevassa John Scott’s -pubissa tapahtuma-aikaan istunut silminnäkijä kertoo nähneensä ikkunasta hätääntyneen näköisen miehen juoksemassa. Hän juoksi Ratinanaukiolta Hatanpään valtatietä kohti toinen käsi veressä. Toisessa kädessä oli kauppakassi.
Hänen perässään juoksi harmaaseen huppariin pukeutunut mies. Silminnäkijän mukaan paikalle saapuneet poliisit kaatoivat miehen maahan ravintolan edustalla. Mies antautui ilman vastarintaa.
Silminnäkijä arvelee, että ensin ohi juossutta miestä puukotettiin Ratinan kauppakeskuksen edustalla. Kauppakeskuksen edustaa oltiin pesemässä puhtaaksi verestä hieman ennen seitsemää illalla.
Myös toisen silminnäkijänOki Lindgréninmukaan kiinniottotilanne eteni nopeasti. Samassa pubissa istunut Lindgrén havahtui siihen, että kiinniotettu juoksenteli Ratinan edustalla. Poliisit olivat tuolloin jo paikalla. Lindgén kertoo, että poliisit nähtyään kiinniotettu nosti rauhallisesti kätensä ylös ja meni maahan makaamaan ilman vastusteluja.
Useaa ihmistä on puukotettu kauppakeskus Ratinan lähellä Tampereella. Poliiseja kauppakeskuksen lähistöllä torstai-iltapäivällä.Kuva:Toni Repo / Aamulehti
Paikanpäällä oleva HS:n avustajaMikko Aaltonenkertoi kuuden aikaan, että ravintola Tampinkosken edessä on iso verilammikko, jota ohikulkevat ihmiset ovat jääneet ihmettelemään.
Vuolteenkadulle käännyttäessä verijäljet jatkuivat jalkakäytävällä noin korttelin matkan Ratinanaukiolle asti.
Verilammikoita on useita, joten todennäköisesti ihmisiä on puukotettu kadulla eri kohdissa. Oki Lindgrén oli nähnyt puukotuksen uhreja Ratinan pääovien viereisten pyörätelineiden kohdalla.
Toinen HS:n haastattelema silminnäkijäOona Simpanenkertoo nähneensä, kuinka linja-autoaseman takana makasi nainen, jonka rintaa toinen nainen paineli. Simpanen kertoo, että liikenne oli alueella ruuhkautunut ja ambulansseilla oli vaikeuksia päästä ajamaan paikalle.
Ratinan edustalla Simpanen oli myös huomannut poliisien kanssa paidattoman miehen, jolla oli verta rinnuksillaan.
Poliisitiedotti noin puoli kahdeksalta, ettei tällä hetkellä epäile, että puukotuksella oli terroristinen tai rasistinen motiivi.
HS ei ole vielä tavoittanut poliisia kommentoimaan puukotusta tarkemmin.
Iltaseitsemän aikaan poliisi tiedotti purkaneensa alueen eristyksen.
Pirkanmaanhyvinvointialueen (Pirha) mukaan tapahtumilla oli paljon silminnäkijöitä, joista moni oli järkyttynyt näkemästään.
Pirha muistuttaa, että on tärkeää, että kukaan ei jää yksin murehtimaan asiaa. Erityisesti lapsille ja nuorille olisi tärkeää antaa mahdollisuus keskustelemiseen turvallisen aikuisen kanssa.
Paikan päällä olleet silminnäkijät voivat ottaa yhteyttä Pirhan sosiaali- ja kriisipäivystykseen numeroon 0500 625990. Yhteyttä voi ottaa ympäri vuorokauden.
Muut keskusteluapua tarvitsevat voivat ottaa yhteyttä valtakunnalisiin auttaviin palveluihin.
Puukotuksen verijälkiä ravintola Tampinkosken edustalla.Kuva:Mikko Aaltonen
Puukotus tapahtui Ratinan kauppakeskuksen edustalla.Kuva:Saara Peltola / Lehtikuva",news
"Asianajaja Matti Sankamo kertoo perheenäidin olleen häneen itse suoraan yhteydessä. Yhteydenotto tuli Sankamon mukaan yllättäen.
Asianajaja Matti Sankamo on aiemmin edustanut oikeudessa Päivi Räsästä. Kuva on vuodelta 2023.Kuva:Outi Pyhäranta / HS
Poliisia pakenevan pohjalaisperheen äiti on pyytänyt asianajaja Matti Sankamon oikeusavustajakseen.
Pohjanmaan käräjäoikeus on vanginnut vanhemmat poissaolevina epäiltyinä seitsemän lapsensa törkeästä vapaudenriistosta.
Sankamon mukaan perhe piti lapsensa kotiopetuksessa ideologisista ja uskonnollisista syistä.
Poliisiapiileskelevän pohjalaisperheen äiti on pyytänyt oikeusavustajakseen asianajajaMatti Sankamon.
”Hän on ollut minuun suoraan yhteydessä, mutta se, millä tavoin, on luottamuksellinen asia”, Sankamo sanoo.
Sankamon mukaan aiemmin sekä perheen äitiä että isää on avustanut sama oikeusavustajaRobert Slotte, joka jatkaa edelleen perheen isän edustajana. Sankamon mukaan oikeusprosessin takia on parempi, että molemmilla on omat avustajat, vaikka vanhempien intressit ovatkin yhtenevät.
Sankamon mukaan perheen vanhemmat harkitsevat jonkinlaisen lausunnon antamista julkisuuteen oman näkemyksensä kertomiseksi. Asiasta kertoi aiemminKeskipohjanmaa.
”Siitä on keskusteltu yleisellä tasolla. En tiedä siitä tämän enempää, enkä tiedä millä kanavalla se tehdään, jos tehdään.”
Pohjanmaan käräjäoikeus vangitsi vanhemmat tiistaina poissaolevina. Heidät vangittiin todennäköisin syin epäiltyinä seitsemän lapsensa törkeästä vapaudenriistosta.
Poliisi kertoi epäilevänsä vanhempia myös lastensa törkeästä ihmiskaupasta ja törkeästä pahoinpitelystä.
Käräjäoikeus kuitenkin katsoi, etteivät yleiset edellytykset tai todennäköiset syyt niiden osalta tässä vaiheessa täyttyneet.
Sankamon mukaan perheen vanhemmat kiistävät kaikki rikosnimikkeet. Hänen mielestään on hyvin poikkeuksellista, että poliisi esittää vangitsemista törkeistä rikoksista, mutta käräjäoikeus katsoo, ettei ole syytä epäillä niistä.
”Tämä on itseasiassa aika harvinaista”, hän sanoo.
Perhekatosi viranomaisilta jo toukokuussa 2024. Perheellä on kahdeksan lasta, joista nuorin on syntynyt piileskelyaikana.
Poliisi teki kotietsinnän perheen vuokraamaan pieneen taloon saman vuoden alussa. Kotietsintä tehtiin ainakin sen vuoksi, että lasten elinolojen epäiltiin olleen puutteellisia. Pian tämän jälkeen alkoivat myös lasten huostaanottoprosessit.
Perheenisän oikeusavustaja Slotte kertoi aiemmin, että perhe lähti pakoon, koska he olivat kuulleet, että huostaanotetut lapset hajasijoitettaisiin eri yksiköihin eri puolille Suomea.
Matti Sankamon mukaan asiassa vaikutti erityisesti se, että perhe on ruotsinkielinen ja yksi tai useampi lapsista olisi sijoitettu Itä-Suomeen suomenkieliselle alueelle.
”Tässä on tapahtunut tämän tyyppistä huonoa asianhoitoa viranomaisten puolelta. Tässä on tapahtunut epäonnistuminen viranomaisen puolesta.”
Miksi perhe pakoilee poliisia?
”Siihen en voi mitään kovinkaan hyvää vastausta voi antaa, koska en ole sitä erikseen heiltä tiedustellut”, Sankamo sanoo.
Perheenlapset ovat olleet kotiopetuksessa ja perheen isä on ollut mukana Suomen kotiopettajien yhdistyksessä, jonka hallituksen jäseniltä odotetaan kristillistä maailmankatsomusta.
Miksi perhe on halunnut pitää lapsensa kotiopetuksessa?
”Käsittääkseni ideologisista syistä. He ovat halunneet itse kantaa vastuun lastensa opetuksesta.”
Ovatko ne uskontoon liittyviä syitä?
”Todennäköisesti. Uskontoon ja ideologiaan liittyvät syyt.”
Toimit kansanedustaja Päivi Räsäsen (kd) oikeusavustajana tämänoikeusprosessissa. Vaikuttiko se siihen, että perheenäiti otti yhteyttä juuri sinuun?
”En osaa sanoa. Yhteydenotto on tullut hieman yllättäen, joten en osaa sanoa suuntaan tai toiseen.”
Mikä on perheen vointi?
”He ovat ilmoittaneet, että heillä on kaikki hyvin.”
Poliisi kertoi tiistaina valmistautuvansa yhdessä syyttäjän kanssa laatimaan vanhemmista eurooppalaisen pidätysmääräyksen. Poliisin mukaan se mahdollistaa vanhempien etsinnän ja kiinnioton myös ulkomailla.
Oikaisu 11.7. kello 7.14: Suomen kotiopettajien yhdistyksen hallituksen jäseniltä odotetaan kristillistä maailmankatsomusta, ei kaikilta jäseniltä, kuten artikkelissa aiemmin luki.",news
"Poliisi aikoo vaatia nuorta miestä vangittavaksi useista rikoksista epäiltynä.
Noin60-vuotiaan naisen murhasta Mikkelissä epäiltyä 19-vuotiasta miestä epäillään uudesta rikoksesta. Uusi rikosnimike on hautarauhan rikkominen.
Nainen löydettiin palaneesta omakotitalosta kuolleena sunnuntaiaamuna Mikkelin Otavassa Tattalantiellä.
Itä-Suomen poliisi kertoi maanantaina illalla ottaneensa kiinni tapaukseen liittyen henkirikoksesta epäillyn 19-vuotiaan miehen. Häntä epäillään myös toisesta, aiemmin sunnuntaina 6. heinäkuuta Jyväskylässä tapahtuneesta törkeästä väkivallanteosta.
Poliisi aikoo vaatia miestä vangittavaksi epäiltynä todennäköisin syin murhasta ja muista rikoksista. Muut rikosnimikkeet ovat tapon yritys, törkeä ryöstö, törkeä vahingonteko, moottorikulkuneuvon käyttövarkaus ja hautarauhan rikkominen.
Vangitsemisoikeudenkäynti on määrä järjestää torstaina.
Poliisiei ole ottanut kantaa siihen, miten uhri kuoli Mikkelissä. Nainen löytyi kuolleena palaneesta talosta. Uusi rikosepäily hautarauhan rikkomisesta voi viitata siihen, että uhrin ruumis on vahingoittunut tahallisesti sytytetyssä palossa.
Poliisi aloitti 19-vuotiaan miehen kuulustelut tiistaina ja jatkaa niitä keskiviikkona ja tulevina päivinä. Tutkinta jatkuu myös todistajien kuulemisella ja teknisellä tutkinnalla.
”Epäilty on ollut yhteistyöhaluinen, mutta kuulustelujen sisällöstä en voi kertoa sen enempää”, sanoo tutkinnanjohtajaMarfa Raipela.",news
"Rehtori Kati Nordman sai töitä vaateliikkeestä, vaikkei ollut niitä erityisesti hakemassa. Kesätyöt lomalla auttavat Nordmania palautumaan.
Raumalainen Kati Nordman kertoo, että palkitsevinta vaatekaupan myyjän työssä on asiakkaiden auttaminen. Erityisesti hän pitää siitä, kun hän saa pohtia asiakkailleen asuja päästä varpaisiin.Kuva:Kati Nordmanin albumi
Rauman freinetkoulun rehtori Kati Nordman työskentelee kesälomallaan vaatekaupassa Maarianhaminassa.
Nordman aloittaa kahden viikon kesätyörupeamansa Ahvenanmaalla heinäkuun puolivälissä turistisesongin ollessa vilkkaimmillaan.
Hän kertoo nauttivansa asiakaspalvelusta ja kansainvälisestä ilmapiiristä, mikä auttaa häntä palautumaan rehtorin työstä.
Olihelmikuu 2024, ja raumalaisella rehtorilla,Kati Nordmanilla, oli luppoaikaa Maarianhaminassa.
Hän päätti pistäytyä Dress like Marie -vaateliikkeessä keskustan kävelykadun varrella.
Juttu luisti liikkeen omistajan kanssa heti, vaikka Nordman tapasi hänet ensimmäistä kertaa. Spontaani kohtaaminen tuntui heti ainutlaatuiselta.
”Sitten hän sanoi, että sinä tulet tänne ensi kesänä kesätöihin. Minä sanoin, että ok.”
Viime kesän työt poikivat hommia myös kuluvalle kesälle. Nordman on lähdössä jälleen Ahvenanmaalle heinäkuun kahdeksi viimeiseksi viikoksi, kun alueen turistisesonki on kuumimmillaan.
Nordmanin mukaan suomenkieliset turistit arvostavat suomenkielistä palvelua. Ruotsikin Nordmanilta sujuu.
Muinavuodenaikoina Nordman toimii Rauman freinetkoulun rehtorina. Varsinaisesta leipätyöstään hän pitää reilun kuukauden kesäloman.
Useimmat kesälomalaiset eivät katsahdakaan töitä kohti varsinkaan silloin, jos kesäloma sattuu olemaan palkallinen.
Nordman sen sijaan kertoo, ettei itse palaudu lomalla löhöilemällä. Jopa puhelinhaastattelun läpi voi kuulla, kuinka Nordman innostuu kertoessaan kesätyöpaikastaan.
”Olen aika tekeväinen ihminen. Vaatekaupassa työskentely on vähän kuin leikkiä, kun saa tehdä stailaamista”, hän sanoo.
Koulumaailmassa Nordmanin vastuut ovat hyvin erilaiset, sillä hän on myös koulun esihenkilö. Rehtorina hän työskentelee myös lasten kanssa, mikä on hyvin erilaista vaatekauppaan verrattuna.
Vaateliikkeessä Maarianhaminassa Nordmanista on mukavaa myös tavata eri puolilta maailmaa tulevia ihmisiä. Hän kuvailee kauppaa hyvän mielen työpaikaksi, mikä palauttaa häntä lukuvuodesta hyvin.
”Liikkeen omistaja on ihmisenä aivan ihana ja sellainen, että hän saa aikaan tosi hyvän olon. Olen vitsaillut, että tuo on terapiatyöpaikka”, Nordman sanoo.
Nordmanuskoo työnantajansa suhtautuvan asiaan hyvin, koska kesätyö on hänelle palauttavaa.
”Silloin kun on tällaisessa asemassa, ihmisen pitää itse osata ohjata itseään ja omia voimavarojaan. En menisi, jos se kuluttaisi”, hän kertoo.
Nordman piipahtelee Maarianhaminan liikkeessä auttelemassa myös ympäri vuotta.
Muitalomalla työskentelyä harkitsevia Nordman kehottaakin miettimään tarkkaan, riittääkö sellaiseen voimavaroja.
Hän myös toteaa, että loma-ajan työn kannattaa olla sellaista, joka tukee omaa hyvinvointia, eikä kuluta.
”Olen saanut äitinikin hurahtamaan tähän ideaan, ja hänkin haluaa nyt sinne liikkeeseen. Jotenkin ihmiset kauheasti myötäelävät tätä kanssani, mikä on tosi suloista”, hän kertoo.",news
"Otavan kylä on pieni paikka, jossa lähes kaikki tuntuvat tietäneen henki­rikoksen uhriksi joutuneen naisen.
Tämän tien ohi ajoi vihreä Citroën naapurin mukaan vain hieman sen jälkeen, kun naapurustossa oli havaittu tulipalo.Kuva:Jani Kautto
Ilmassaleijuu vielä maanantai-iltana palaneen haju, vaikka liekit ovat lyöneet Mikkelin Otavassa viimeksi sunnuntai­aamuna.
Mutkittelevan Tattalantien varrella vastaan tulee poliisin nauha, joka estää pääsyn palaneen talon pihatielle.
Kauempaa pellon reunalta saattaa nähdä, kuinka vaalean­keltainen talo on palanut asuin­kelvottomaksi. Raunioina olevaa rakennusta reunustaa vain vehreä piha.
Paikan päällä vallitsee syvä hiljaisuus.
Otavankylässä kaikki tuntuvat tietäneen talon asukkaan, noin 60-vuotiaan naisen. Hänetlöydettiin kuolleenapalaneesta talosta sammutus­töiden yhteydessä.
Poliisi tutkii tapausta murhana. Poliisi kertoi maanantai-iltana ottaneensahenki­rikoksesta epäillyn miehenkiinni Kangas­niemellä. Tapaus on järkyttänyt kyläläisiä.
Palaneen talon lähistöllä voi sanoa olevan vain kourallisen verran naapuritaloja.
Läheisen tien varressa autonsa parissa puuhaava naapuri kertaa HS:lle sunnuntai­aamun tapahtumia. Hän kertoo lähteneensä koiralenkille, kun haistoi ilmassa savun.
”Mietin, että lämmittääkö joku saunaa aamu­kahdeksalta”, hän kertoo.
Mies kertoo juuri ehtineensä takaisin kotiin, kun vihreä Citroën oli ajanut vauhdilla hänen talonsa ohi. Poliisi on kertonut, että epäillyn murhan yhteydessä varastettiin kuvaillun kaltainen auto.
Miehen mukaan naapurustossa ihmeteltiin, ajoiko ohi todella talon asukas, jonka talo parhaillaan palaa.
”Emme saaneet häneen yhteyttä”, mies kertoo.
Talo oli maanantaina raunioina viikonlopun tulipalon jäljiltä.Kuva:Jani Kautto
Palaneentalon asukas ei ollut kyseiselle naapurille henkilö­kohtaisesti tuttu, mutta vihreän auton takia hänet oli helppo tunnistaa.
Myös epäilty, parikymppinen mies on naapurin mukaan ollut Otavassa tuttu näky etenkin takavuosina.
”On hän pyörinyt täällä nuorena poikana. Poliisin kuvassa näytti vanhentuneen kyllä”, mies kertoo.
Toinenläheisessä talossa asuva naapuri kertoo nähneensä runsaasti hälytys­ajoneuvoja aamulenkillään sunnuntaina.
Myöhemmin päivällä paikan päällä pyöri poliiseja ja armeijaakin, mies kertoo. Palaneesta talosta tuprutti hänen mukaansa kunnolla savua vielä puolenpäivän aikaan sunnuntaina.
”Oli hän [uhri] siinä mielessä tuttu, että naapureita olimme. Kylässä hyvin harvoin kävimme”, mies kertoo.
Poliisi on kertonut epäillyn kohdistaneen väkivaltaa taksin­kuljettajaan ensin Jyväskylässä, ja ajaneen sitten varastamallaan taksilla Mikkeliin.
Naapurin mukaan taksi löytyi läheiseltä yksityistieltä palaneena.
Naapurien mukaan palaneessa talossa on aikoinaan toiminut perhekoti, mutta se ei ole ollut toiminnassa enää ”vuosikausiin”.
Naapurien mukaan uhri asui nykyisin talossaan yksin.
Poliisi on eristänyt palaneeseen taloon johtavan pihatien, josta epäillyn murhan uhri löytyi sunnuntai­aamuna.Kuva:Jani Kautto
Läheisellähuoltoasemalla tapahtunutta on puitu jonkin verran, kertovat paikalliset. Miesporukka esittäytyy paikan vakio­asiakkaiksi.
He kuvailevat aluetta rauhalliseksi. Enemmistö kyläläisistä on ”kunnon ihmisiä”, terassi­asiakkaat sanovat.
”Surullinen juttu tämä on”, eräs toteaa.",news
"Poliisi pyysi aiemmin sunnuntaina havaintoja limenvihreästä henkilöautosta.
Poliisi etsi aiemmin kuvan mukaista Citroën C3 Picasso -autoa rekisteritunnuksella. Kuvamuokkauksen on tehnyt poliisi.Kuva:Poliisi
Mikkelissäpaljastui sunnuntaina aamupäivällä henkirikos, kertoo Itä-Suomen poliisilaitos.
Puoli seitsemältä illalla poliisi tiedotti, että tapaukseen linkitetty henkilöauto on löytynyt.
Poliisi pyysi aiemmin sunnuntaina vinkkejä autosta, jonka se epäili tulleen anastetuksi rikoksen yhteydessä. Auto oli limenvihreä Citroen C3 Picasso -henkilöauto, jonka poliisi kertoi aiemmin virheellisesti olleen beigen ruskea.
Iltalehden tietojenmukaan auton omistajan talo paloi sunnuntaina Mikkelissä.
Poliisikertoo kaipaavansa edelleen havaintoja auton liikkeistä sunnuntaina ja tietoa sillä liikkeellä olleesta henkilöstä tai henkilöistä.
Vihjeitä voi laittaa Itä-Suomen poliisin vihjenumeroon 029 541 5232 tai sähköpostilla vihjeet.ita-suomi@poliisi.fi.
Poliisi kertoi aiemmin uskovansa, että auto voi olla käytössä henkilöllä, jota epäillään henkirikoksesta.
Poliisi ei kerro tässä vaiheessa tapahtuneen yksityiskohdista enempää.
Poliisi tiedottaa asiasta lisää aikaisintaan maanantaina kello 11.",news
"Pahimmat tuulenpuuskat liikkuvat Keski-Suomen Pohjois-Karjalan alueella. Myös pääkaupunkiseudun rannikolla on kovia puuskia.
Ulla-myrskyn oli kaatanut puun kävelytielle Pajalahdenpuistossa Lauttasaaressa.Kuva:Lari Malmberg / HS
Ulla-myrskyiski ensimmäisenä Lounais-Suomeen, mutta perjantaina se liikkuu kohti itää, kertoo Ilmatieteen laitoksen päivystävä meteorologiVille Siiskonenperjantaiaamuna.
Ilmatieteen laitosvaroittaaperjantaina voimakkaasta tuulesta Lappia lukuun ottamatta koko Suomessa. Kovia puuskia koetaan etenkin Keski-Suomen ja Pohjois-Karjalan akselilla. Myös pääkaupunkiseudun rannikkoalueilla tuulee runsaasti.
Tuulenpuuskatsaattavat puhaltaa aamulla jopa 20 metriä sekunnissa Keski-Suomen ja Pohjois-Karjalan akselilla ja pääkaupunkiseudun rannikkoalueilla, mutta ne hellittävät päivän kuluessa, kertoo Siiskonen.
Vielä iltapäivälläkin on voimakkaita tuulia, jotka voivat yltyä paikoin 15–18 metriin sekunnissa, mutta illaksi tuulten odotetaan tyyntyvän.
Lounais-Suomessa puuskien odotetaan puhaltavan 10–14 metriä sekunnissa aamupäivästä iltapäivään. Myrskyn pahin osuus on alueen kohdalta kuitenkin ohi. Siiskonen kertoo, että illalla esimerkiksi Ruisrockia juhlistavassa Turussa tuulien ennustetaan olevan alle 10 metriä sekunnissa.
Siiskosenmukaan Ulla aiheuttaa vaaratilanteita esimerkiksi kaatamalla puita.
Myös kotien pihoilla on oltava varuillaan, sillä kevytrakenteiset esineet, kuten trampoliinit, saattavat lentää tuulen mukana.
Merialueilla on tuulivaroituksia, jonka takia esimerkiksi veneily voi olla vaarallista. Esimerkiksi Perämerellä tuulen nopeudeksi ennustetaan 19 metriä sekunnissa. Suomenlahdella puuskien ennustetaan olevan 16 metriä sekunnissa.
SähköverkkoyhtiöCaruna varoittaa, että myrsky voisi aiheuttaa laajoja ja pitkäkestoisia sähkökatkoja Carunan verkkoalueilla saaristossa ja rannikolla. Carunan asiakkailla on jo ollut sähkökatkoja esimerkiksi Varsinais-Suomessa.
Varsinais-Suomen pelastuslaitos kertoi neljän aikaan perjantaiaamulla, että sillä on ollut kymmeniä tehtäviä myrskyn vuoksi.
Lisäksi Pohjois-Pohjanmaalla Ylivieskassa syttyi loma-asunto tuleen ennen puoltayötä. Syttymishetkellä alueella ukkosti, kertoi Pohjois-Pohjanmaan pelastuslaitos. Rakennus tuhoutui purkukuntoon, mutta talossa olleet ihmiset eivät loukkaantuneet.",news
"Kuluttajat kokivat Seron oy:n kotimyynnin painostavana. Yritys sitoutui korjaamaan menettelyjään.
Kuluttaja-asiamies puuttui Seron oy:n aggressiiviseen aurinkopaneelien kotimyyntiin.
Yritys myi paneeleja myös iäkkäille ja muistisairaille.
Seron sitoutui korjaamaan lainvastaiset menettelynsä kuluttaja-asiamiehen vaatimuksesta.
Kuluttaja-asiamies Katri Väänänen muistuttaa kuluttajien oikeudesta peruuttaa kotimyyntisopimus kahden viikon kuluessa.
Kuluttaja-asiamieson puuttunut Seron oy:n aurinkopaneelien ja aurinkosähkö­järjestelmien aggressiiviseen kotimyyntiin.
Kuluttajien ilmoitusten mukaan yritys myi aurinkopaneeleja verrattain kalliilla ihmisille, jotka eivät niitä tarvinneet eivätkä ymmärtäneet kaupan merkitystä, kerrotaan Kilpailu- ja kuluttajaviraston (KKV) tiedotteessa.
Tiedotteen mukaan kuluttajat kokivat myyntitilanteet kotona painostavina. Joissain tapauksissa myyjä ei lopettanut myyntiä eikä poistunut, vaikka kuluttaja oli ilmaissut, ettei halua ostaa mitään.
Ilmoitusten mukaan painostavaa menettelyä oli kohdistettu myös iäkkäisiin ja muistisairaisiin kuluttajiin.
Kuluttajilleoli myös kerrottu virheellisiä ja harhaanjohtavia tietoja myyntitilanteessa, tiedotteessa kerrotaan. Heillä ennestään olleiden laitteiden oli esimerkiksi kerrottu olleen rikki tai kaivanneen päivitystä, vaikka jälkikäteen ilmeni, että ne toimivat jopa tehokkaammin kuin Seronin laitteet.
Kuluttajille oli myös annettu vääriä tietoja Seronin laitteilla saatavista hyödyistä ja sopimuksen kustannuksista.
Lisäksi kauppojen peruuttamisissa oli hankaluuksia ja yritys peri osalta peruuttaneista aiheettomia tai liian isoja korvauksia. Seronin asiakaspalveluun oli vaikea saada yhteyttä.
Kuluttaja-asiamiestotesi, että Seronin menettely kotimyynnissä oli ollut kuluttajansuojalaissa tarkoitetulla tavalla aggressiivista ja sopimatonta.
Kuluttaja-asiamies edellytti, ettei yritys jatkossa käytä kotimyyntitilanteissa aggressiivista menettelyä ja muuttaa muutkin lainvastaiseksi katsotut menettelynsä.
Tiedotteen mukaan Seron sitoutui kuluttaja-asiamiehen vaatimuksiin.
Kuluttaja-asiamiesantoiasiassa ratkaisun jo kesäkuussa, mutta KKV tiedotti siitä tiistaina.
Kotimyyntiinliittyy usein ongelmia, tiedotteessa kerrotaan.
Kuluttaja-asiamiesKatri Väänänenmuistuttaa, että kotimyynti on aina yllättävä tilanne, jossa kuluttajien on vähintäänkin vaikeaa vertailla myytävää tuotetta tai sen hintaa.
”Myyjien tulisi siksi erityisesti kunnioittaa kuluttajan toivetta harkita päätöstään ja kiinnittää myös huomiota kuluttajan päätöksentekokykyyn. Tarvittaessa kaupanteosta on syytä luopua kokonaan”, Väänänen sanoo tiedotteessa.
Tiedotteessa muistutetaan, että kuluttajalla on oikeuksia myös kotimyynnin jälkeen.
Kotimyyntisopimuksen voi pääsääntöisesti peruuttaa ilmoittamalla siitä peruuttamislomakkeella tai muulla selkeällä tavalla elinkeinonharjoittajalle viimeistään kahden viikon kuluttua sopimuksen tekemisestä.
Myös tavaran kauppaa koskevan sopimuksen voi pääsääntöisesti peruuttaa kaksi viikkoa tavaran tai viimeisen tavaraerän vastaanottamisesta.",news
"Urho Kekkosen kansallispuiston autiotupien käyttöä ja yön yli vaelluksia ei tarvitse enää välttää, tiedottaa Metsähallitus.
Urho Kekkosen kansallispuistossa levinnyt vatsatautiepidemia on ohi, kertoo Metsähallitus tiedotteessaan.
Kansallispuiston autiotupia voi taas käyttää ja yön yli vaelluksille lähteä normaalisti.
Vatsatautitapauksia ilmoitettiin kesäkuun alusta alkaen yhteensä 67. Tauti paljastui norovirukseksi.
UrhoKekkosen kansallispuistossa levinnyt vatsatauti­aalto on rauhoittunut, sillä uusia vatsatautitapauksia ei ole tullut Metsähallituksen tietoon yli viikkoon. Metsähallitus kertoo asiasta tiedotteessaan.
Metsähallituksen mukaan kansallispuistossa olevia autiotupia ja muita taukopaikkoja voi taas käyttää ja yön yli vaelluksille lähteä.
Ilmoituksia vatsatauti­oireisista retkeilijöistä tuli kesäkuun alusta alkaen yhteensä 67.
Tauti paljastui lopulta norovirukseksi, kun Lapin hyvinvointialue testasi yhden maastossa sairastuneen retkeilijän.
Kuntapauksia alkoi ilmetä, retkeilijöitä kehotettiin välttämään yön yli vaelluksia ja sekä pysymään merkityillä reiteillä pelastustoimien helpottamiseksi.
”Kiitokset retkeilijöille, jotka noudattivat suosituksia ja ilmoittivat sairastumisistaan – niiden ansiosta tauti tuli tietoon ja uusia tapauksia ei ole ilmennyt viime sunnuntain jälkeen. Myös reittisuunnitelmiaan muuttaneille iso kiitos”, sanoo virkistyskäytön asiantuntijaMaria MakkonenMetsähallituksen Luontopalveluista tiedotteessa.
Urho Kekkosen kansallispuiston lisäksi vatsatauti­tapauksia havaittiin kesäkuussa myös Kalottireitillä ja Kevon luonnonpuistossa. Myös näillä kohteilla voi nyt liikkua normaalisti.",news
"Oulussa Messipojantiellä myöhään torstaina syttyneestä elektroniikkaromusta muodostui runsaasti savua.
Oulussamyöhään torstaina syttyneestä elektroniikkaromusta muodostui niin runsaasti savua, että Pohjois-Pohjanmaan pelastuslaitos antoi siitä vaaratiedotteen puoliltaöin.
Vaaratiedote ei ole enää voimassa. Tilanteesta ei aiheudu vaaraa ulkopuolisille.
Onnettomuudesta ei ole aiheutunut henkilövahinkoja.
Palo on jälkisammutusvaiheessa, jolloin savua muodostuu huomattavasti vähemmän kuin alkutilanteessa.
Pelastuslaitossai hälytyksen suuresta rakennuspalosta Messipojantielle torstai-iltana hieman ennen yhtätoista. Pelastuslaitos kertoi perjantain vastaisena yönä ennen puolta kahta, että rakennuksia ei ole tulessa, vaan rakennuksen pihalla palaa kasa elektroniikkaromua.
Lisäksi palo levisi jätekasan viereisiin kontteihin, joissa myös oli varastoituna elektroniikkajätettä. Pelastuslaitos sai estettyä palon leviämisen rakennuksiin sekä muihin viereisiin kontteihin.
Sammutustyö oli hidasta tiiviisti pakatun romun takia, pelastuslaitoksen tiedotteessa kerrotaan. Paikalle hälytettiin tiedotteen mukaan pyörä- ja kaivinkoneet, joilla palavat romukasat saatiin levitettyä.",news
"Osaan maata on luvassa myös rankkoja sateita ja voimakkaita ukkosia viikonloppuna.
Sunnuntaille ja maanantaille Ilmatieteen laitos on antanut varoituksen tukalasta helteestä koko maahan lukuun ottamatta Ahvenanmaata.Kuva:Roni Rekomaa / Lehtikuva
Hellerajarikkoutunee loppuviikon aikana.
Perjantaina Länsi-Lapissa ja paikallisesti maan länsiosissa on suurimmat mahdollisuudet rajan rikkoutumiselle, kertoi Ilmatieteen laitoksen päivystävä meteorologiPinja RauhamäkiSTT:lle. Lauantaina mahdollisuudet hellerajan rikkoutumiseen laajenevat maan keskiosiin ja Etelä-Suomeen.
Sunnuntaille ja maanantaille Ilmatieteen laitos on antanut varoituksen tukalasta helteestä koko maahan lukuun ottamatta Ahvenanmaata. Varoitusannetaan, kun vuorokauden ylimmän lämpötilan ennustetaan olevan ainakin 27 astetta ja keskilämpötilan 20 astetta.
”Tämä tarkoittaa sitä, että yönkin pitäisi olla aika lämmin”, Rauhamäki sanoo.
Lämmönlisäksi on luvassa sateita, jotka painottuvat perjantaina maan etelä- ja itäosiin. Lauantaille ja sunnuntaille on annettu varoitus runsaista sateista Etelä-Suomeen ja Ahvenanmaalle.
”Näillä alueilla vettä voi tulla 20 millimetriä tunnissa”, Rauhamäki kertoo.
Sadekuurojen lomassa voi tulla myös kovia ukkosia. Ukkoset voivat olla voimakkaita, ja lauantaille on tiedossa runsasta salamointia.",news
"Ulla-myrsky aiheutti perjantaina häiriöitä raideliikenteeseen eri puolilla maata. Fintrafficin mukaan korjaustöitä on päästy jatkamaan, mutta niiden arvioidaan kestävän lauantaiaamuun asti.
Kuopiossa moottoritiellä varoitettiin perjantaina voimakkaasta tuulesta. Tuulen kovimpien piikkien ennustetaan laantuvan iltaan mennessä.Kuva:Vesa Moilanen / Lehtikuva
Ulla-myrskynaiheuttamien sähkövikojen korjaus on selvästi edennyt lauantain vastaisen yön aikana. Energiateollisuudensähkökatkokartanmukaan sähköttömiä asiakkaita oli lauantaiaamuna kello seitsemän aikaan noin tuhat.
Suomea riepotellut Ulla-myrsky katkoi sähköjä tuhansilta perjantaina. Ennen iltakymmentä sähköttömiä asiakkaita oli vielä noin 4­ 000.
Enimmillään sähköverkkoyhtiö Carunan verkkoalueilla oli noin 8 800 sähkötöntä taloutta. Eniten sähköttömiä talouksia oli Lounais-Suomen rannikolla Kustavista Paraisille. Pohjanmaan ja Satakunnan alueilla myrsky ei aiheuttanut yön ja aamun aikana merkittäviä vaurioita.
Saaristossa myrskyn aiheuttamien vikojen korjaus saattaa kestää.
Ulla-myrskyaiheutti perjantaina häiriöitä raideliikenteeseen eri puolilla maata. Fintrafficin rataliikennekeskus kertoo tiedotteessa, että junaliikenne oli pysähtyneenä puoli kymmenen aikaan illalla vielä Mikkelin ja Pieksämäen välillä, jossa myrskyn kaatamat puut olivat pysäyttäneet liikenteen.
Fintrafficin mukaan korjaustöitä on päästy jatkamaan, mutta niiden arvioidaan kestävän lauantaiaamuun asti.
Ensimmäisen kerran junaliikenne pysähtyi Mikkelin ja Pieksämäen välillä noin kello yhden aikaan päivällä junan törmättyä myrskyn radalle kaatamiin puihin. Fintraffic kertoi tiedotteessa, että aiempi ratavaurio saatiin kello viiden aikaan korjattua, mutta tarkastuksien yhteydessä löytyi toinen isompi sähköratavaurio.
”Häiriöt ovat tällä hetkellä kyllä aika massiiviset”, Fintrafficin tilannepäällikköMari Helandersanoi STT:lle puoli seitsemän aikaan illalla.
Aiemmin illalla Jyväskylän ja Muuramen välillä kaatui niin ikään puu sähköradan osiin, minkä vuoksi junaliikenne oli keskeytettynä toistaiseksi. Fintrafficin mukaan puu on saatu raivattua pois ja junaliikennettä päästään jatkamaan normaalisti.
Junaliikenne oli pysähdyksissä myös Lapinlahden ja Siilinjärven välillä sähköratavaurion vuoksi. Fintrafficin mukaan vaikutusalue on saatu rajattua siellä niin, ettei siitä ole enää haittaa matkustajajunaliikenteelle.
Myös Kuopion eteläpuolella kaatui aiemmin puita rata-alueelle, mutta siellä tilanne on palautunut myös normaaliksi.
Junia korvataan mahdollisuuksien mukaan linja-autoilla. Junaliikenteen ajankohtaista tilannetta voi seurataVR:n Radalla-sivustolla.
Ulla-myrskysiirtyi päivän mittaan kohti itää, jossa tuulet voimistuivat iltaa kohti. Ilmatieteen laitoksen päivystävä meteorologiAri-Juhani Punkkakertoi STT:lle kello yhdeksän jälkeen illalla, että tuulet olivat kuitenkin jo laantumassa myös itäisessä Suomessa.
”Paikoitellen vielä tuulenpuuskat voivat olla siellä luokkaa 15 metriä sekunnissa. Lisäksi Suomenlahdella on vielä napakkaa tuulta”, Punkka sanoo.
Voimakkaimmat myrskytuulet mitattiin merialueilla, joissa kymmenen minuutin keskituuli nousi peräti 25 metriin sekunnissa. Maa-alueilla voimakkaimmat puuskat nähtiin Kaakkois-Suomessa Saimaalla, jossa tuuli oli jopa 23 metriä sekunnissa.
Punkan mukaan Ulla-myrskyn voidaan sanoa olevan ohitse lauantaiaamuun mennessä.
Kuitenkin sadetta voi olla luvassa vielä lauantaina etenkin maan lounaisosiin. Punkan mukaan myös pientä ukonilmaa saatetaan siellä nähdä.
Ulla-myrskynvuoksi pelastuslaitoksilla on ollut useita vahingontorjuntatehtäviä, jotka ovat johtuneet lähinnä kaatuneista puista.
Esimerkiksi Etelä-Savon pelastuslaitokselta kerrottiin kello seitsemän jälkeen perjantai-iltana, että alueella oli hoidettu noin 50 vahingontorjuntatehtävää, jotka liittyivät myrskyn tielle kaatamiin puihin.
Myös Pohjois-Karjalan ja Pohjois-Savon pelastuslaitokset kertoivat saaneensa noin 30 myrskystä johtuvaa tehtävää, jotka liittyivät pääosin kaatuneiden puiden raivauksiin.
Satakunnan pelastuslaitos puolestaankertoiX-tilillään hoitaneensa jo perjantaiaamuun kello yhdeksään mennessä noin 80 Ulla-myrskyn aiheuttamaa vahingontorjuntatehtävää.
Ulla-myrskyei vaikuta Turun Ruisrock-festivaalin tai Savonlinnan oopperajuhlien järjestelyihin, festivaaleilta kerrottiin aiemmin tänään STT:lle.
Ruisrockin festivaalialue selvisi myrskystä hyvin. Lähinnä aitoja kaatui.
”Yllätyimme festivaalilla positiivisesti siitä, miten pienellä vahingolla selvisimme”, festivaalin viestintäpäällikköHenna Mansikka-ahosanoo.
Savonlinnan oopperajuhlilta kerrottiin aiemmin perjantaina, että myrskyn vuoksi ei ollut jouduttu tekemään erikoisvalmisteluja. Oopperajuhlat järjestetään Savonlinnan Olavinlinnassa. Oopperajuhlien taiteellisen johtajan Ville Matvejeffin mukaan Olavinlinnaan rakennettu katos on myrskynkestävä.
”Ammattilaiset ovat luonnollisesti valmistautuneet myrskyynkin. Meillä on kuitenkin valtavat Olavinlinnan linnanmuurit, jotka luonnollisesti blokkaavat tuulta”,Myy Honkanenoopperajuhlien viestinnästä sanoi.
STT-työryhmä: Vilma Malmgren, Saimi Juutinen, Anni Oikarinen, Saara-Miira Kokkonen",news
"Suviseuroilla seksuaali- ja sukupuoli­vähemmistöjä puolustavia tarroja levittäneet tarra-aktivistit kohtasivat muun muassa uhkaavaa käytöstä, huutelua ja heitä kohti heiteltiin tavaroita.
Suviseurojen pääteltta Lopella aamun sadekuuron jälkeen 29. kesäkuuta.Kuva:Suviseurat / Lehtikuva
Suviseurojen tarra-aktivistit kertovat tehneensä useita rikosilmoituksia kokemastaan häirinnästä ja uhkaavasta käytöksestä.
Aktivistit levittivät seksuaali- ja sukupuolivähemmistöjä puolustavia tarroja Suviseuroilla Lopella.
Poliisin mukaan tapahtumasta on tehty rikosilmoituksia muun muassa pahoinpitelystä ja laittomasta uhkauksesta. Aivan uusimmista rikosilmoituksista hänellä ei ole tietoa.
Tarratoimikunnantoiminnassa mukana olevaRaisa Wuolletkertoo tehneensä rikosilmoituksen Suviseuroilla tapahtuneista kunnianloukkauksista, pahoinpitelystä ja viharikoksesta. Helsingin Sanomat on nähnyt asiaan liittyviä asiakirjoja.
”Meidän mielestämme SRK [Suomen Rauhanyhdistysten Keskusyhdistys] on laiminlyönyt turvallisuutemme Suviseuroilla”, Wuollet kertoo.
Wuolteen mukaan myös moni muu tarra-aktivisti on tehnyt tai aikoo tehdä rikosilmoituksen Suviseuroissa Lopella kohtaamastaan häirinnästä.
Wuolletkertoo, että aktivistien yhteiseen keskusteluryhmään tehdyn kyselyn mukaan aktivisteista seitsemän on jo tehnyt asiasta rikosilmoituksen.
”Lisäksi neljä aikoo tehdä rikosilmoituksen ja vähintään 11 harkitsee rikosilmoituksen tekemistä.”
Wuollet teki rikosilmoituksen muun muassa siitä syystä, että hänen mielestään Suomen SRK:n puuttuminen tarra-aktivistien kohtaamaan häirintään ja uhkaavaan käytökseen ei ollut riittävää.
”SRK:n turvallisuustoimikunta ei puuttunut uhkaavaan käytökseen millään tavalla ennen kuin asia sai mediahuomiota.”
Tarratoimikunta liimasi tarroja Lopen Suviseuroilla.Kuva:Eetla Leinonen
Tarratoimikunnan organisoija Senja Myllymäen leiriä kohden heitettiin muun muassa puolimetrinen lauta, josta törrötti naula.Kuva:Senja Myllymäki
TarrojaSuviseuroilla jakanut Tarratoimikunnan organisoijaSenja Myllymäkikuvailee Suviseurojen ilmapiiriä tarra-aktivisteja kohtaan ”pelottavana kasvomerenä, jossa oli kollektiivista vihamielisyyttä”. Tarra-aktivistien kokema häirintä äityi paikoin rajuksikin.
”Heräsin yöllä siihen, kun telttakankaan läpi minuun osui retkituoli. Lisäksi leiriimme heitettiin laudanpätkä, jossa oli naula.”
Myllymäen mukaan tarra-aktivistit saivat osakseen jatkuvaa häirintää ja huutelua. Kun nuoret häiritsivät tarra-aktivisteja, aikuiset naureskelivat Myllymäen mukaan vieressä, mutta eivät puuttuneet asiaan.
”Aktivistimme ovat tällä hetkellä melko rikki.”
Myllymäen mukaan tapahtumia on käyty läpi muun muassa sisäisissä ryhmissä ja tapaamisissa. Tilaisuuksissa on mukana Uskontojen uhrien tuki -yhdistyksen työntekijä.
Hän ei ole vielä tehnyt Suviseurojen tapahtumista rikosilmoitusta, mutta aikoo tehdä.
TarraTOIMIKUNNANtoinen organisoijaEssi Mutanenei ole hänkään vielä tehnyt rikosilmoitusta tapahtumista, mutta hänkin aikoo tehdä sen tämän viikon aikana.
”Minulle lähetettiin sekä ennen Suviseuroja että niiden aikana useita uhkauksia, kuten että jos tulemme ensi vuonna seuroille, meidät tullaan myllyttämään.”
Mutasen mukaan häneen kohdistettiin myös henkilökohtaisia uhkauksia. HS on nähnyt Mutasen saamia uhkaavia viestejä.
Suviseurojenpäätoimikunnan puheenjohtajaMarkku Kamulasanoo, että sosiaalisessa mediassa olevien viestien perusteella rikosilmoituksia on tulossa.
”Minulla ei ole mitään asennetta rikosilmoituksia kohtaan, niitä saa vapaasti tehdä. On hyvä, että poliisi saa tutkia asiaa, koska se on ollut niin paljon esillä.”
RikoskomisarioVille MattilaHämeen poliisista kertoo, että Suviseuroihin liittyviä rikosilmoituksia on tehty jo Suviseurojen aikana.
”Tapahtuma-aikana rikosilmoituksia tuli muutamia, joista esimerkkeinä toisen vahingoittamiseen sopivan esineen hallussapito ja pahoinpitelystä, kunnianloukkauksesta sekä laittomasta uhkauksesta tehty rikosilmoitus.”
Mattilan mukaan on mahdollista, että rikosilmoituksia on tehty enemmänkin, mutta ne kaikki eivät vielä ole hänen tiedossaan.
”Aivan viimeisimpiä rikosilmoituksia ei vielä ole tiedossani. Jos rikosilmoitukset on tehty toisen poliisiaseman alueella tai verkossa, niissä voi olla pientä kirjausviivettä.”",news
"HS kokosi yhteen, mitä Mikkelissä murhatun noin 60-vuotiaan naisen tapauksesta tiedettiin tiistai-iltaan mennessä.
Noin 60-vuotias henkirikoksen uhrina kuollut nainen löytyi palaneesta talosta Mikkelin Otavassa sunnuntaiaamuna 6. heinäkuuta. Poliisi on kuulustellut henkirikoksesta epäiltyä 19-vuotiasta miestä tiistaina.Kuva:Oskari Mäkisarka / Lehtikuva
Noin 60-vuotias nainen löydettiin kuolleena palaneesta omakotitalosta Mikkelin Otavassa sunnuntaiaamuna.
Poliisi otti kiinni 19-vuotiaan miehen, jota epäillään murhasta ja aiemmasta väkivallanteosta Jyväskylässä.
Epäilty suoritti varusmiespalvelustaan Kainuun prikaatissa, ja häntä kuvaillaan ”perusmukavaksi” ihmiseksi.
Poliisilla on käsitys uhrin ja epäillyn suhteesta sekä tapahtumiin johtaneista asioista, mutta motiivi on yhä epäselvä.
Noin60-vuotias nainen löydettiin palaneesta omakotitalosta kuolleena sunnuntaiaamuna Mikkelin Otavassa Tattalantiellä.
Itä-Suomen poliisi kertoi maanantaina illalla ottaneensa kiinni tapaukseen liittyen henkirikoksesta epäillyn 19-vuotiaan miehen. Häntä epäillään myös toisesta, aiemmin sunnuntaina 6. heinäkuuta Jyväskylässä tapahtuneesta törkeästä väkivallanteosta.
HS tiivisti, mitä tapauksesta tähän mennessä tiedetään.
Tutkinnanjohtaja, rikoskomisarioMarfa Raipelakertoi HS:lle tiistai-iltana, että epäiltyä on kuulusteltu.
”Hän on ollut yhteistyöhaluinen”, Raipela sanoi.
Motiivista kysyttäessä Raipela kertoi, että poliisilla on ”käsitys ainakin siitä, mitkä asiat ovat tapahtumiin johtaneet”.
Raipela kertoi HS:lle tiistaiaamuna, että poliisilla on käsitys henkirikoksen epäillyn ja uhrin välisestä suhteesta.
Hän ei kommentoinut asiaa tarkemmin tutkinnan ollessa vielä alkuvaiheessa. Hän ei myöskään samasta syystä kertonut, käyttikö epäilty teossa asetta.
”Poliisilla on ihan hyvä käsitys tekotavasta”, Raipela kuitenkin totesi.
Poliisi epäilee 19-vuotiaan kohdistaneen väkivaltaa taksinkuljettajaan Jyväskylässä yöllä ennen Mikkelin sunnuntaiaamuista henkirikosta. Poliisi epäilee miehen yrittäneen tappaa taksinkuljettajan ja tämän jälkeen vieneen kuljettajalta taksin.
Epäilty asuu Jyväskylässä.
Kuljettaja onnistui hälyttämään itselleen apua. Poliisin mukaan kuljettajan vammat vaativat sairaalahoitoa, mutta hän ei ole hengenvaarassa. Epäilty pakeni paikalta varastamallaan taksilla.
Taksi on poliisin hallussa.IS:nsaamien tietojen mukaan miehen epäillään ajaneen taksilla palopaikalle Mikkelin Otavaan. Lehden mukaan taksi löytyi yksityiseltä mökkitieltä läheltä surmataloa.
Henkirikos paljastui Mikkelin Otavassa sunnuntaiaamuna, kun Etelä-Savon pelastuslaitos sai hälytyksen palopaikalle Tattalantielle aamuyhdeksältä.
Vaaleankeltaisesta, asumiskelvottomaksi palaneesta omakotitalosta löytyi kuolleena talon asukas, noin 60-vuotias nainen.
HS:n hankkimien tietojen mukaan talossa on toiminut perhekoti, jonka toiminta on viime vuosina ollut hyvin pientä ja yritys on ollut ulosotossa.
Maanantai-iltana paikalla ollut HS:n toimittajaRosa Lehtokarikertoi, että poliisi oli eristänyt pihatien. Lehtokarin mukaan vain palaneen talon ensimmäisestä kerroksesta oli jotakin jäljellä.
Rikoksista epäilty mies otettiin kiinni maanantai-iltana. Poliisi kertoi tuolloin HS:lle, että epäiltyä etsittiin muun muassa Kainuusta.
Tutkinnanjohtaja Raipela kertoi maanantaina HS:lle, että poliisilla oli ollut tapaukseen liittyvä tarkastustehtävä Kainuun prikaatissa maanantain vastaisena yönä.
Epäilty 19-vuotias aloitti varusmiespalveluksensa Kainuun prikaatissa 6. tammikuuta.
Epäillyn kanssa samaan aikaan alokkaana aloittanut varusmies kertoi tiistai-iltana HS:lle, ettei ollut itse koskaan puhunut epäillyn kanssa, eikä epäilty kuulunut hänen ystäviinsä.
Haastateltu oli kuitenkin puhunut epäillystä tämän kanssa samassa yksikössä olleiden kanssa.
”Mitä heiltä olen kuullut, kyseessä on ollut ihan sellainen perusmukava äijä, porukassa viihtyvä kaveri. Hänessä ei ollut mitään erityispiirteitä, eikä kukaan olisi osannut arvata, että tällaista voisi tapahtua”, hän kertoi.
Oikaisu 9.7. kello 8.34: Toisin kuin artikkelissa aikaisemmin kirjoitettiin, epäiltyä epäillään taksinkuljettajan tapon yrityksestä, ei pahoinpitelystä.",news
"Oikeustieteilijöiden mukaan Suomen vankilat ovat täynnä, mikä voi osin vaikuttaa tuomioiden täytäntöönpanon viivästymiseen.
Poliisin torstaina eristämä alue kauppakeskus Ratinan ulkopuolella Tampereella.Kuva:Saara Peltola / Lehtikuva
Ratinan puukotuksista epäilty 23-vuotias mies oli vapaalla, vaikka sai kesäkuussa tuomion pahoinpitelystä.
Rikosoikeuden professori Sakari Melander Helsingin yliopistosta kertoo, että alle kahden vuoden tuomioista ei yleensä vangita heti.
Epäillyn aiempi rikostausta ja osoitteen puuttuminen olisivat voineet olla perusteita vangitsemiselle, arvioivat oikeustieteilijät.
Suomen vankiloiden täyttyminen voi vaikuttaa tuomioiden täytäntöönpanon viivästymiseen.
Ratinanpuukotuksista epäilty 23-vuotias mies sai tuomion pahoinpitelystä vain muutama viikko sitten kesäkuussa. Miehellä on myös runsaasti aiempaa rikostaustaa.
Miksi hän oli vapaalla?
”Pääsääntö on, että jos tuomitaan alle kahden vuoden vankeuteen niin tuomittua ei vangita saman tien”, kertoo rikosoikeuden professoriSakari MelanderHelsingin yliopistosta.
Rikosoikeuden professori Sakari Melanderin mukaan aiempi rikoshistoria olisi voinut olla peruste vangitsemiselle.Kuva:Kimmo Räisänen
Melander korostaa olevansa julkisuudessa olevien tietojen varassa.Ylen mukaanepäilty sai kesäkuussa puolen vuoden ehdottoman vankeustuomion.
Tuomioistuin vangitsee Melanderin mukaan pääsääntöisesti vain tapauksissa, joissa tuomio on kaksi vuotta vankeutta. Lyhyemmissä tuomioissa vangitsemiselle pitää olla Melanderin mukaan muita perusteita.
”Syyttäjän on vaadittava vangitsemista. Tuomioistuin ei oma-aloitteisesti voi vangita vastaajaa.”
Melander ei ole lukenut aiempia tuomioita tai tiedä, onko syyttäjä vaatinut vastaajaa vangittavaksi.
NiinikäänTurun yliopiston rikosoikeuden apulaisprofessoriTatu Hyttinenkorostaa alle kahden vuoden vankeusrangaistuksissa lähtökohtana olevan, että tuomittua ei vangita välittömästi oikeudenkäynnin päätteeksi.
Toki tuomion jälkeen rikosseuraamuslaitos laittaa tuomion täytäntöön mahdollisimman rivakasti, hän huomauttaa.
”Se tarkoittaa käytännössä sitä, että oikeudenkäynnin päätteeksi toivotetaan hyvää päivänjatkoa, kun tuomittu kävelee ulos tuomioistuimesta, ellei hän ole vankeusvanki. Tässä tilanteessa ei ole ollut, kun hän on ollut vapaana”, Hyttinen sanoo.
Turun yliopiston rikosoikeuden apulaisprofessori Tatu Hyttinen.Kuva:Emmi Korhonen / Lehtikuva
Ratinanpuukotuksia tutkitaan neljänä murhan yrityksenä. RikoskomisarioOssi Kaariokommentoi epäillyn vapaalla olemista perjantaina.
”Epäilty on ollut vapaalla, koska hänen tuore tuomionsa ei ole vielä täytännössä eli valitusoikeus tuomiosta voi olla vielä voimassa. Epäillyllä ei siis ollut istuttavaa vankeustuomiota, vaan vankeustuomio oli odottamassa istumista”, Kaario kertoi.
Kesäkuun syytteenmukaan mies oli vuonna 2021 lyönyt asunnossaan toista miestä päähän ja metalliputkella ylävartaloon sekä kuristanut tätä.
Hänet on aiemmin tuomittu esimerkiksi törkeästä ja perusmuotoisesta pahoinpitelystä tammikuussa 2024, näpistyksestä vuonna 2022 ja kolmesta ryöstöstä vuonna 2020.
Aiemmin saadut tuomiot ovat lainvoimaisia.
Melanderin mukaan peruste vangitsemiselle olisi voinut olla rikoshistoria ja samankaltaiset tuomiot, vaikka uusin tuomio olisi lyhyempi vankeusrangaistus.
”Tällä henkilöllä vaikuttaa olevan sellaista rikostaustaa, että vangitseminen olisi voinut tulla arvioitavaksi, vaikka se [kesäkuun]pahoinpitelytuomio on suhteellisen lyhyt”, Melander arvioi.
Julkisuudessaolevien tietojen mukaan epäillyllä ei ole vakituista osoitetta. Molempien oikeustieteilijöiden mukaan se olisi voinut puoltaa vangitsemista, vaikka tuomio olisi ollut lyhyempi.
”Usein on tietysti niin, että jos henkilöllä on osoite, niin tiedetään, mistä henkilöä tavoitellaan, kun vankeuden täytäntöönpano alkaa. Jos ei ole osoitetta, niin voi olla vähän vaikeampi löytää henkilöä”, Melander sanoo.
Molemmat oikeustieteilijät arvioivat myös sen voivan vaikuttaa, että Suomen vankilat ovat täynnä. Kun rangaistukset vaikuttavat osin kiristyneen ja vankeja tulee lisää, rikosseuraamuslaitos on Hyttisen mukaan ”hankalassa jamassa”.
”Meillä tuomitaan nyt enemmän ehdottomaan vankeuteen. Siitä seuraa se, että se täytäntöönpano voi useissa tapauksissa viivästyä enemmän kuin olisi ehkä syytä”, sanoo puolestaan Melander.
Rikosseuraamuslaitoksen pääjohtajaAnna Arola-Järvion eri mieltä oikeustieteilijöiden arviosta.
""Sellaista mahdollisuutta ei ole, että vankia ei otettaisi vankilaan, jos on täytäntöönpanokelpoinen tuomio "", sanoo Arola-Järvi.
Arola-Järven mukaan rikosseuraamuslaitoksen ""iso pulma"" on, että kaikissa vankiloissa on vankeja ylipaikoilla. Silti vankeja ei voi olla ottamatta lisää, koska se on rikosseuraamuslaitoksen lakisääteinen tehtävä.
""Vantaan vankilassa oli viime viikolla 70 vankia enemmän kuin mitä vankilassa oli paikkoja. Sitten laitetaan patjaa lattialle ja yritetään saada jokaiselle nukkumapaikka"", Arola-Järvi kuvaa.
Lisäys 6.7 kello 11.35: Lisätty Rikosseuraamuslaitoksen pääjohtaja Anna Arola-Järven kommentit",news
"Tapausta tutkitaan nyt neljänä murhan yrityksenä. Poliisin mukaan kuulusteluissa epäilty on ollut rauhallinen ja vastannut poliisin kysymyksiin suhteellisen avoimesti.
Kauppakeskus Ratinan edustalla Tampereella tapahtui puukotus torstaina.Kuva:Usva Torkki
Poliisiepäilee Tampereella neljää ihmistä puukottanutta 23-vuotiasta miestä neljästä murhan yrityksestä.
Sisä-Suomen poliisi vahvisti perjantaina iltapäivällä, että rikosnimikkeet ovat tarkentuneet. Aiemmin tekoa tutkittiin neljänä tapon yrityksenä.
Poliisi on saanut kuulusteluissa selville, että tapauksessa on viitteitä suunnitelmallisuudesta, vahvistaa rikoskomisarioOssi KaarioSisä-Suomen poliisista HS:lle.
Kaarion mukaan tapauksessa on viitteitä pitkäaikaisesta suunnitelmallisuudesta ainakin parin vuoden ajalta. Samankaltaisia aikeita nousi esiin myös poliisin vanhasta esitutkinnasta parin vuoden takaa, Kaario kertoo.
Poliisin tietojen mukaan epäilty ei ollut etukäteen päättänyt, missä tulee tekonsa tekemään.
Kaarion mukaan kuulusteluissa epäilty on ollut rauhallinen ja vastannut poliisin kysymyksiin suhteellisen avoimesti.
Epäiltyon ollut myös oikeustoksikologisissa tutkimuksissa, mutta perjantaina iltapäivällä tutkimusten tuloksia odotettiin vielä.
”Viitteitä viinasta ei ole, mutta jokin muu aine voi olla kyseessä”, Kaario sanoo.
Muita epäiltyjä rikosnimikkeitä asiassa ei ole tullut ainakaan tässä vaiheessa esille. Poliisin mukaan esitutkintaa jatketaan kuulusteluilla, joissa selvitetään lisää teon yksityiskohtia ja motiivia.
Alustavassapuhuttelussa epäilty kertoi, ettei teolla ole rasistista tai terroristista motiivia. Epäilty kertoi, ettei hän tuntenut uhreja ennalta eikä valikoinut heitä teon kohteeksi minkään henkilökohtaisen ominaisuuden perusteella.
Mies on kertonut poliisille ”kaikkien ihmisten olevan vihollisia” ja että he ""saavat mitä tilaavat"". Hän on sanonut, että ”kaikki on samaa pahaa massaa häntä vastaan”, ja että hän ”halusi teollaan lopettaa oman kärsimisensä”.
”Todennäköisempää on, että epäillyn asianajaja vaatii mielentilatutkimuksia kuin että ei vaatisi”, Kaario sanoo.
Esitutkintaa jatketaan poliisin mukaan kuulusteluilla, joissa selvitetään tarkemmin teon yksityiskohtia ja motiivia. Kaarion mukaan seuraavan kuulustelun ajankohtaa ei ole vielä päätetty.
Poliisi esittää epäiltyä vangittavaksi Pirkanmaan käräjäoikeudessa maanantaina iltapäivällä.
Puukotustenuhreiksi joutuivat 34-, 40-, ja 52-vuotiaat naiset sekä 35-vuotias mies. Heidän vammansa ovat vakavia. Uhreille annettiin tekojen jälkeen välittömästi ensiapua.
”Osalla on vakavia vammoja. Olisi voinut käydä pahemminkin”, Kaario toteaa.
RikosylikomisarioSakari Tuominenvahvisti perjantaina poliisin tiedotustilaisuudessa, että puukotukset tapahtuivat kolmessa eri paikassa.
Epäilty nousi ylös Ratinankujaa Vuolteenkadulle linja-autoaseman takaovelle, jonka lähellä hän puukotti kaksi ensimmäistä uhria. Sieltä hän eteni Vuolteenkadun ja Ratinanaukion kulmaan ja puukotti kolmatta uhria. Neljättä uhriaan epäilty puukotti Ratinanaukion pohjoislaidalla.
Tapahtuneella oli runsaasti silminnäkijöitä.
Pirkanmaan hyvinvointialue tarjoaa silminnäkijöille ja muille tapauksen järkyttämille henkilöille tukea sosiaali- ja kriisipäivystyksen numerossa 0500 625  990 ympäri vuorokauden.",news
"Poliisin mukaan laiton uhkaus liittyy puukotuksia edeltäneisiin tapahtumiin eikä kohdistu kehenkään puukotusten uhreista. 23-vuotiasta miestä epäillään neljästä murhan yrityksestä.
Poliisi eristi aluetta Ratinan luona torstaina 3. heinäkuuta tapahtuneiden puukotusten aikaan.Kuva:Toni Repo / Aamulehti
Aamulehti
Ratinanviimeviikkoisten puukotusten tutkinta jatkuu ja epäiltyä 23-vuotiasta miestä epäillään nyt neljästä murhan yrityksestä ja yhdestä laittomasta uhkauksesta.
Tutkinnanjohtajana toimiva rikoskomisarioJani Ortamalakertoo, että uhkaus liittyy puukotuksia edeltäneisiin tapahtumiin. Epäilty uhkaus ei kohdistunut kehenkään puukotusten uhreista, vaan viidenteen henkilöön.
Asiastakertoiensin MTV Uutiset.
Kaikki uhrit ovat Ortamalan mukaan kotiutuneet sairaalasta, ja tapauksen tutkinta jatkuu. Ortamalan mukaan myös uhreja on päästy kuulemaan.
23-vuotias suomalainen mies puukotti torstaina 3. heinäkuuta Ratinan kauppakeskuksen luona neljää ihmistä. Epäilty vangittiin maanantaina 7. heinäkuuta todennäköisin syin epäiltynä neljästä murhan yrityksestä.
Tekotapahtui neljän jälkeen iltapäivällä. Epäilty saapui Suvantokadun suunnasta ja iski linja-autoaseman kohdalla kahta naista timpurin puukolla. Tämän jälkeen hän iski Ratinan kulmalla kolmatta naista useasti ylävartaloon. Neljäs uhri oli 35-vuotias mies, jota epäilty iski ylävartaloon kävelykadulla.
Epäilty otettiin poliisin mukaan kiinni noin 20 sekuntia viimeisen puukotuksen jälkeen. Poliisi ei käyttänyt tilanteessa voimakeinoja, vaan käskytti miehen maahan.
Tapauksessa ei vaikuta olevan terroristista tai rasistista motiivia. Mies on muun muassa kuvaillut poliisille kaikkien ihmisten olevan hänen vihollisiaan ja kertonut halunneensa teolla päättää oman kärsimyksensä.
Puukotuksista ja laittomasta uhkauksesta epäillyllä miehellä ei ole vakituista osoitetta, vaan poste restante -osoite Tampereella. Hän on aiemminkin saanut tuomioita käräjäoikeudesta väkivalta- ja omaisuusrikoksista. Tuorein tuomio on muutaman viikon takaa.",news
"Euroopan ympäristökeskus vertaili kaupunkien ilmanlaatua. Kärkikymmenikössä oli viisi suomalaiskaupunkia.
Euroopan ympäristökeskus (EEA) vertaili, missä Euroopan kaupungissa on puhtain ilma. Ykköspaikan vei Oulu.Kuva:Venla Tirkkonen / HS
Oulussaon Euroopan kaupungeista puhtain ilma, selviääEuroopan ympäristökeskuksen (EEA) ilmanlaadun vertailusta. Helsinki on sijalla 15.
Listan kymmenen parhaan joukossa on viisi suomalaiskaupunkia. Oulun kannoilla on Jyväskylä, ja neljäntenä on Kuopio. Kymmenen joukkoon mahtuvat myös Tampere ja Lahti.
Pitkäaikainen altistuminen ilman epäpuhtauksille, kuten pienhiukkasille ja typpidioksidille, lisää kuolleisuusriskiä. Kaupungit on listattu puhtaimmasta saastuneimpaan epäpuhtauksiin liittyvän kuolleisuusriskin mukaan. Lista perustuu kahteen viimeiseen kalenterivuoteen.
Pääkaupunkiseudun puhtain ilma on Espoossa, joka löytyy listan sijalta 14. Vantaa, sijalla 24, oli listan viimeinen suomalaiskaupunki. Listassa on yhteensä 761 kaupunkia. Aineisto sisältää vain kaupungit, joissa on yli 50 000 asukasta.
Kymmenen parhaan joukkoon mahtuu myös neljä kaupunkia Ruotsista ja yksi Norjasta.
Pelkkienpääkaupunkien vertailussa Helsinki sijoittuu kolmanneksi, Tukholman ja Reykjavikin jälkeen.
Listan häntäpäästä löytyy italialaisia kaupunkeja kuten Milano, Torino ja Venetsia. Euroopan huonoin ilmanlaatu on listan mukaan Slavonski Brodin kaupungissa Kroatiassa.
Parhain ilmanlaatu on Pohjoismaissa ja osassa Länsi-Eurooppaa. Ilmanlaatu on heikompaa Euroopan itä- ja eteläosissa.
Asiasta Suomessa uutisoi aiemminmiHufvudstadsbladet.",news
"Mikäli vangitseminen hyväksytään, sen pohjalta voidaan laatia eurooppalainen pidätysmääräys, kertoo poliisi.
Pohjalaisperhe asui ennen katoamistaan vanhassa maalaistalossa.Kuva:Christoffer Björklund
Poliisiesittää käräjäoikeudelle Pohjanmaalla kadonneen perheen vanhempien vangitsemista poissaolevana tulevana tiistaina. Asiasta kertoo Pohjanmaan poliisilaitos tiedotteessaan perjantaina.
Mikäli vangitseminen hyväksytään, sen pohjalta voidaan laatia eurooppalainen pidätysmääräys, kertoo poliisi. Tämä mahdollistaa henkilöiden etsinnän ja mahdollisen kiinnioton myös Suomen ulkopuolella.
Perheenvanhempia epäillään muun muassa törkeästä vapaudenriistosta, törkeästä ihmiskaupasta ja törkeästä pahoinpitelystä. Yksi tutkittavista rikosnimikkeistä on lapsen omavaltainen huostaanotto. Nimike voi muuttua lapsikaappaukseksi, mikäli perhe löytyy ulkomailta, kertoo poliisi.
Poliisin ensisijainen tavoite on varmistaa perheen lasten turvallisuus, hyvinvointi ja oikeusturva.
”Kyseessä on poikkeuksellinen ja monitasoinen tapaus, jonka ratkaisemiseksi viranomaiset ovat tehneet pitkäjänteisesti ja huolellisesti työtä jo yli vuoden ajan”, kerrotaan poliisin tiedotteessa.
Poliisikertoi kesäkuun alussa julkisuuteenetsivänsä kymmenhenkistä perhettä, joka katosi toukokuussa 2024. Perheen vanhempia epäillään seitsemän lapsensa omavaltaisesta huostaan­otosta.
Poliisi on kertonut, että lapset olivat sijoitettuina Uuteenkaarlepyyhyn, josta vanhemmat veivät heidät ja poistuivat paikalta pakettiautolla.
Katoamishetkellä perheen äiti oli lisäksi raskaana. Perhe ei ole poliisin mukaan jättänyt jälkeensäfyysisiä tai digitaalisia jälkiä.",news
"Tekijän mahdollinen päihtymys on tärkeä selvittää, ylilääkäri Hannu Lauerma sanoo.
Kauppakeskus Ratinan edustalla Tampereella tapahtui puukotus torstaina.Kuva:Usva Torkki
Tampereen torstaisesta puukotuksesta epäilty 23-vuotias suomalaismies on aiemmin tuomittu väkivaltarikoksista.
Oikeuspsykiatrian ylilääkäri Hannu Lauerma varoittaa spekuloimasta teon syitä ennen tarkempia tutkimuksia.
Lauerma pitää tärkeänä, että epäillylle tehtäisiin oikeustoksikologisia tutkimuksia.
Tampereentorstaisesta puukotuksesta on epäiltynä yksi 23-vuotias suomalaismies, jolla on väkivaltainen rikoshistoria. Mies on tuomittu aiemmin muun muassa pahoinpitelystä, näpistyksestä ja ryöstöistä.
Oikeuspsykiatrian ylilääkärin ja Turun yliopiston työelämä­professorinHannu Lauermanmukaan väkivaltaisen hyökkäyksen syitä ei pidä arvioida ennen tarkempia tietoja, mutta hän nostaa esiin erään riskitekijän.
”Mikään muu asia ei ennakoi väkivaltarikosta niin kuin aiempi väkivaltarikos.”
Hannu Lauerma toivoo epäillylle oikeustoksikologisia tutkimuksia mahdollisimman pian.Kuva:Heikki Westergård / Satakunnan Kansa Länsi-Suomi
Lauerman mukaan Tampereen torstaisen puukotuksen taustalla voi olla ”jokseenkin mitä vaan”, mutta hän kertoo helpottuneensa poliisin julkisuuteen antamista tiedoista, ettei epäillyllä ole ollut rasistisia tai terroristisia motiiveja. Epäilty on kertonut poliisille, ettei hän tuntenut uhreja ennalta.
”En spekuloi, mutta muita riskitekijöitä ei pysty varmuudella selvittämään kuin mielentila­tutkimuksella”, Lauerma kommentoi.
Lauerma lisää, että 23-vuotias miesepäilty olisi tärkeää saada oikeus­toksikologisiin tutkimuksiin.
”Toivon tutkimuksia mahdollisimman pian.”
Oikeustoksikologisissatutkimuksissa henkilön verestä ja virtsasta etsitään laaja-alaisesti eri aineita sekä niiden aineidenvaihdunta­tuotteita. Tutkimuksen tarkoituksena on selvittää, onko hän ollut tekohetkellä jonkin tai joidenkin aineiden vaikutuksen alaisena.
RikoskomisarioOssi Kaariokertoi HS:lle perjantaina iltapäivällä, että epäilty on ollut toksikologisissa tutkimuksissa, mutta tutkimustulokset eivät vielä olleet valmiit.
Lauerma toteaa, että kaduilla on liikkeellä yhä epämääräisempiä ja vaarallisempia aineita. Tuoreeksi esimerkiksi hän nimeää peukkuna tunnetun muuntohuume alfa-PVP:n.
”Mahdollinen itse aiheutettu päihtymys on syytä selvittää, koska se ei alenna syyntakeisuutta.”
Epäiltyon tähän mennessä kertonut kuulusteluissa poliisille, että uhrit valikoituivat sattumanvaraisesti. Esitutkintaa jatketaan poliisin mukaan kuulusteluilla, joissa selvitetään tarkemmin teon yksityiskohtia ja motiivia. Kaarion mukaan seuraavan kuulustelun ajankohtaa ei ole vielä päätetty.
Poliisi esittää epäiltyä miestä vangittavaksi. Vangitsemista käsitellään Pirkanmaan käräjäoikeudessa maanantaina iltapäivällä.",news
"Puukotuksista epäillyllä on runsaasti aiempaa rikostaustaa.
Poliisi suoritti torstaina tutkintaa kauppakeskus Ratinan ulkopuolella.Kuva:Saara Peltola / Lehtikuva
Poliisi epäilee 23-vuotiaan miehen puukottaneen neljää ihmistä torstaina Tampereella.
Miehellä on runsaasti aiempaa rikostaustaa, mukaan lukien tuoreita tuomioita pahoinpitelyistä ja ryöstöistä.
Miehellä ei ole vakituista osoitetta, mutta hänen poste restante -osoitteensa on Tampereella.
Poliisiesittää Ratinan puukotuksista epäiltyä miestä vangittavaksi.
Neljää ihmistä puukotettiin torstaina iltapäivällä kauppakeskus Ratinan lähellä Tampereella julkisella paikalla. Kukaan uhreista ei kuollut.
Poliisi otti torstaina yhden ihmisen kiinni tapahtumapaikan lähistöltä.
Miehen vangitsemista on määrä käsitellä Pirkanmaan käräjäoikeudessa maanantaina.
Poliisin eristämä alue kauppakeskus Ratinan ulkopuolella torstaina.Kuva:Saara Peltola / Lehtikuva
Epäiltyon 23-vuotias mies, jolla on aiempaa rikostaustaa. Hänellä ei ole vakituista osoitetta, mutta hänen poste restante -osoitteensa on Tampereella.
Viimeisin tuomio miehen kotipaikkakunnan käräjäoikeudesta on annettu vain muutama viikko sitten kesäkuussa.
Mies sai tuomion pahoinpitelystä. Syytteen mukaan mies oli vuonna 2021 asunnossaan lyönyt toista miestä päähän ja metalliputkella ylävartaloon sekä kuristanut tätä. Mies myönsi syytteen oikeaksi. Tuomion perusteella väkivaltaa oli edeltänyt ”pieni riita jostain turhasta jutusta”, ja miehellä oli ”mennyt hermot”.
Tammikuussa 2024 mies tuomittiin muun muassa törkeästä ja perusmuotoisesta pahoinpitelystä sekä laittomasta uhkauksesta kahden ja puolen vuoden vankeuteen.
Syyttäjä vaati miehelle rangaistusta tapon yrityksestä, mutta oikeus katsoi kyseessä olleen törkeä pahoinpitely. Myös mies itse kiisti yrittäneensä tappaa uhrin.
Kyse oli siitä, että mies oli vuonna 2023 lyönyt tuntemaansa miestä yksityisasunnossa vatsan alueelle veitsellä. Uhrille aiheutui potentiaalisesti hengenvaarallinen vamma, joka vaati leikkaushoitoa.
Uhri oli väkivallan alkaessa ollut nukkumassa tai nukahtamaisillaan.
Vuonna 2022 mies tuomittiin edeltävänä vuonna tapahtuneista näpistyksestä ja sellaisen yrityksestä päiväsakkoihin.
Ensimmäinen tuomio on vuodelta 2020. Tuolloin mies tuomittiin kolmesta ryöstöstä kolmen vuoden vankeuteen. Mies oli yhdessä toisen henkilön kanssa ryöstänyt vuonna 2020 ruokakauppoja veitsellä uhaten.
Kaikki miehen aiemmin saamat tuomiot ovat lainvoimaisia.
Poliisinmukaan Ratinan puukotuksia tutkitaan neljänä epäiltynä tapon yrityksenä.
Kaikki uhrit ovat täysi-ikäisiä. Poliisin torstai-iltana ilmoittaman tiedon mukaan heillä ei olisi hengenvaaraa.
Poliisi ei tällä hetkellä epäile, että väkivallalla olisi terroristista tai rasistista motiivia.",news
"Yllättävät sadekuurot ja tuulenpuuskat ovat myllänneet monien kesäsuunnitelmia, vaikka ennusteet olisivat luvanneet kelpoa kesäsäätä.
Kuluva kesä on ollut tavallista sateisempi, mutta aurinkoa toivovien ei kannata vielä jättää rantapyyhkeitä kaappiin.Kuva:Ossi Ahola / Aamulehti
Kulunutkesä on saattanut ollut pettymyksiä täynnä, ainakin jos on sattunut haaveilemaan auringosta ja lämmöstä.
Tuntuma siitä, että aurinko olisi pilkahdellut enemmän sääennusteissa kuin taivaalla, ei ole aivan pielessä. Kesä on nimittäin ollut matalapaineiden takia vaikeasti ennustettava, kertoo Ilmatieteen laitoksen päivystävä meteorologiOskari Rockas.
Hänen mukaansa kuluva vuodenaika on ollut tavallista matalapainevoittoisempi ja sateisempi.
Sadekuuro kasteli yleisön pesäpallon naisten Itä-Länsi-ottelussa Sotkamossa elokuussa 2023.Kuva:Emmi Korhonen / Lehtikuva
Tarkempi paikkakuntakohtainen sää on siksi usein saattanut tarkentua vain päivän tai kaksi etukäteen.
”Mistä sadealue tulee ja mihin sen reitti osuu, voi vaikuttaa paljon siihen, onko aurinkoista ja lämmintä vai sateista ja viileää.”
Jos kesä olisi ollut korkeapainevoittoinen eli aurinkoinen, säätä olisi helpompi ennustaa, Rockas sanoo.
Huomattavastitavallista viileämpi kesä ei kuitenkaan ole ollut, sillä yöt ovat olleet kohtuullisen lämpimiä.
”Mutta sitten kun ihmiset enimmäkseen päivisin liikkuu, niin voi kuitenkin tuntua, että kesä olisi ollut viileämpi”, hän toteaa.
Viimeiset viikot ovat olleet myös melko tuulisia, mikä saattaa osaltaan vaikuttaa viileän kesän tuntuun.
Vuoden 2023 Tuska-festivaaleilla saatiin nautiskella musiikin lisäksi myös vesisateista.Kuva:Vesa Moilanen / Lehtikuva
Kuluvaakesää ei kuitenkaan kannata vielä julistaa kylmän sateiseksi, sillä usein helteitä on nähty vielä loppukesälläkin.
”En heittäisi kaikkia pyyhkeitä kehään. Olemme kuitenkin vasta kesän puolivälissä, ja sehän saattaa muuttua ihan täysin”, hän sanoo.
Jo ensi viikon puolivälissä sää voi lämmetä 20 asteen paremmalle puolelle, ja viikonloppuna saatetaan nähdä hellelukemiakin.
Kesäistä lämpöä vaikuttaa olevan luvassa jopa puoleksitoista viikoksi, Rockas enteilee.
Silti ennusteet saattavat vielä muuttua, ja esimerkiksi yksittäisiä sade- ja ukkoskuuroja ei voi sulkea pois.
”Ainakin luvassa on vaihtelua, eli vähemmän matalapainetta, tuulia ja koko päivän jatkuvaa sadetta”, Rockas kertoo.",news
"Kiinniotto tapahtui taajaman ulkopuolella, mutta ei ”missään umpimetsässäkään”.
Epäillyn murhan uhri löytyi palaneesta omakotitalosta Mikkelin Tattalantiellä sunnuntai­aamuna. Poliisi on eristänyt alueen.Kuva:Jani Kautto
Mikkelin henkirikoksen epäilty tekijä otettiin kiinni maanantai-iltana.
Epäillyn murhan uhri löytyi sunnuntaiaamuna palaneesta omakotitalosta Mikkelin Tattalantiellä.
Parikymppistä miestä epäillään myös Jyväskylässä tapahtuneesta törkeästä väkivallanteosta taksinkuljettajaa kohtaan.
Mikkelinhenkirikoksen epäilty tekijä on otettu kiinni, Itä-Suomen poliisilaitos tiedottaa. Hänet otettiin kiinni maanantaina noin kello 19 Kangasniemellä.
Miehen liikkeistä saatiin tieto sivullisen ilmoituksen kautta. Mies otettiin poliisin tiedotteen mukaan kiinni käskyttämällä. Kukaan ei poliisin mukaan loukkaantunut tilanteessa.
Epäillyn kiinniotto tapahtui Kangasniemellä, kertoo rikosylikomisarioTuomo LepolaMikkelin poliisista. Aiemmin poliisi oli tiedottanut kiinnioton tapahtuneen Mikkelissä.
Lepolan käsitys oli, että kiinniotto tapahtui ilmeisesti taajaman ulkopuolella, ei kuitenkaan ”missään umpimetsässäkään”.
Hän kertoo poliisin päässeen epäillyn jäljille yleisövihjeen perusteella. Hän pitää yleisön apua jopa ratkaisevana.
”Kansalaisten hyvät havainnot ovat olleet erittäin isona apuna ja nopeuttaneet poliisin omaa toimintaa.”
Lepola allekirjoittaa ajatuksen siitä, että jos epäilty olisi liikkunut urbaanissa ympäristössä ihmisten keskellä, vaaraa olisi saattanut syntyä.
”Yleisellä tasolla ajattelen, että jos joku tappaa ihmisen, hän on vaarallisempi kuin sellainen, joka ei ole tappanut”, Lepola muotoilee.
Lepolan mukaan uhrin ja epäillyn suhde ei ole vielä selvinnyt. ”Tätä millä perusteella uhri on valikoitunut, meidän juuri pitää huomenna selvittää. Minun käsittääkseni sukulaissuhteesta ei ole kyse eli ’äidinmurhasta’ ei ole kyse.”
HS:n tietojen mukaan uhri on työskennellyt lasten ja nuorten kanssa. Voisiko motiivi olla esimerkiksi kosto?
”En siihen osaa sanoa mitään.”
Lepolanmukaan myös tutkinnan aikaiset rikosnimikkeet ovat vielä hakusessa. Onko yksi nimikkeistä ryöstö, kun epäiltyhän vei taksikuskilta auton?
”Näitä juuri pohdimme, kun pöly on laskeutunut. Täällä Mikkelin päässä olemme keskittyneet henkirikoksen tutkintaan.”
Tapaus on työllistänyt poliisia runsaasti, ja mukana on ollut henkilöstöä neljästä poliisiyksiköstä.
Epäiltyä kuullaan tiistaina, jolloin poliisi tiedottaa asiasta lisää.
Joaiemmin on uutisoitu, että epäillyn murhanuhri löytyi palaneesta omakotitalosta Mikkelin Tattalantielläsunnuntaiaamuna. HS:n tietojen mukaan henkirikoksen uhri on maaseudulla sijaitsevassa omakotitalossa asunut noin 60-vuotias nainen.
Poliisi on kertonut epäillyn olevan parikymppinen.Ilta-Sanomientietojen mukaan epäilty on 19-vuotias. IS:n ja HS:n tietojen mukaan mies on asunut Jyväskylässä.
Poliisin mukaan epäillyn murhan yhteydessä varastettiin Citroën-merkkinen henkilöauto. Auto kuului HS:n tietojen mukaan kuusissakymmenissä olevalle naiselle, joka virallisten osoitetietojensa perusteella asui kyseessä olevassa omakotitalossa. Nainen on työskennellyt lasten ja nuorten parissa.
Uhrin ja epäillyn mahdollinen aiempi yhteys ei ole tiedossa.
Henkirikoksestaepäiltyä miestä epäillään myös Jyväskylässä sunnuntaina tapahtuneesta törkeästä väkivallanteosta. Miehen epäillään kohdistaneen Jyväskylässä väkivaltaa taksinkuljettajaan ja poistuneen viemällään taksilla. Taksinkuljettaja sai sairaalahoitoa vaativia vammoja.
IS:ntietojen mukaan miehen epäillään ajaneen viemällään taksilla palopaikalle Mikkelin Otavaan. IS:n mukaan taksi löytyi yksityiseltä mökkitieltä lähialueelta.
Poliisista kerrottiin aiemmin maanantaina HS:lle, että epäiltyä etsittiin muun muassa Kainuun prikaatista.Iltalehdentietojen mukaan epäilty suoritti Kainuussa asepalvelustaan ja oli jättänyt palaamatta palvelukseen lomilta.
Paikanpäällä Mikkelissä ollut HS:n toimittajaRosa Lehtokarikertoi, että vielä puoli kuuden aikaan maanantai-illalla paikan päällä leijaili palaneen haju. Poliisi oli eristänyt pihatien. Lehtokari arvioi talon palaneen asuinkelvottomaksi.",news
"Vanhempia epäillään seitsemän vanhimman lapsensa törkeästä vapaudenriistosta näiden syntymästä lähtien.
Pohjanmaankäräjäoikeus on vanginnut kadonneen pohjalaisperheen vanhemmat poissaolevina. Käräjäoikeuden julkisten tietojen mukaan vanhemmat vangittiin todennäköisin syin epäiltyinä seitsemästä törkeästä vapaudenriistosta.
Epäiltyjen rikosten tekopaikaksi on merkitty Pedersören kunta Pohjanmaalla, ja tekoajat täsmäävät perheen seitsemän vanhimman lapsen syntymäaikoihin. Epäiltyjen rikosten katsotaan kestäneen tammikuuhun 2024 saakka.
Pohjanmaan poliision kertonut epäilevänsä vanhempia myös törkeästä ihmiskaupasta ja törkeästä pahoinpitelystä. Lisäksi heitä epäillään lastensa omavaltaisesta huostaanotosta. Rikosten epäillään kohdistuneen perheen kaikkiin lapsiin.
”Käräjäoikeuskatsoi, että yleiset edellytykset tai todennäköiset syyt törkeän ihmiskaupan ja törkeän pahoinpitelyn osalta eivät tässä vaiheessa täyttyneet”, poliisi kertoitiedotteessaantiistaina.
Poliisi kertoi tiistaina valmistautuvansa yhdessä syyttäjän kanssa laatimaan vanhemmista eurooppalaisen pidätysmääräyksen. Se mahdollistaa vanhempien etsinnän ja kiinnioton myös ulkomailla.
”Tämä on merkittävä lisätyökalu viranomaisyhteistyössä Euroopassa ja Schengen-alueella. Viranomaisilla on ollut alusta alkaen vakava huoli perheen lasten hyvinvoinnista. Poliisin ensisijainen tavoite on varmistaa lasten oikeudet ja turvata heidän tulevaisuutensa yhteistyössä muiden viranomaisten kanssa”, tiedotteessa sanotaan.
Viimeinenhavainto perheestä on tehty toukokuussa 2024. Tuolloin vanhemmat veivät lapsensa mukanaan Uudestakaarlepyystä, jossa nämä olivat sijoitettuina.
Perheeseen kuului katoamishetkellä vanhempien lisäksi seitsemän vuosien 2007 ja 2021 välillä syntynyttä lasta. Lisäksi perheen äiti oli katoamisen aikaan raskaana.
Perheestä ei ole katoamisen jälkeen löytynyt minkäänlaisia fyysisiä tai digitaalisia jälkiä. Poliisi epäilee, että perheen tuntevat ihmiset piilottelevat perhettä joko Pohjanmaalla, Etelä-Suomessa tai jossakin muussa Pohjoismaassa.",news
"23-vuotias mies puukotti neljää ihmistä torstaina. HS kokosi tähän juttuun, mitä puukotuksista tähän mennessä tiedetään.
Tampereen Ratinan kauppakeskuksen lähellä oli maassa useita veriläikkiä torstai-iltana.Kuva:Usva Torkki
Tampereellapuukotettiin neljää ihmistä torstaina iltapäivällä. Puukotukset tapahtuivat lähellä kauppakeskus Ratinaa Tampereen keskustan tuntumassa.
Poliisi otti epäillyn kiinni nopeasti. Tämä ei vastustellut pidätystä.
HS koostaa, mitä puukotuksista tähän mennessä tiedetään.
Puukotuksienuhreiksi joutuivat 34-, 40-, ja 52-vuotiaat naiset sekä 35-vuotias mies. Heidän vammansa ovat vakavia. Uhreille annettiin tekojen jälkeen välittömästi ensi-apua.
RikosylikomisarioSakari Tuominenvahvisti perjantaina poliisin tiedotustilaisuudessa, että puukotukset tapahtuivat kolmessa eri paikassa.
Epäilty nousi ylös Ratinankujaa Vuolteenkadulle linja-autoaseman takaovelle, jonka lähellä hän puukotti kahta ensimmäistä uhriaan. Sieltä hän eteni Vuolteenkadun ja Ratinanaukion kulmaan ja puukotti kolmatta uhria. Neljättä uhriaan epäilty puukotti Ratinanaukion pohjoislaidalla.
Tapausta tutkitaanneljänä murhan yrityksenä. Aiemmin puukotuksia tutkittiin tapon yrityksinä, mutta poliisi kertoi perjantaina iltapäivällä rikosnimikkeiden koventuneen.
Epäiltypuukottaja on 23-vuotias suomalainen mies. Tekovälineenä hän käytti tavanomaista puukkoa.
Miehellä on historiaa väkivaltarikoksista. Hän on saanut tuomioita muun muassa pahoinpitelystä, näpistyksestä ja ryöstöistä.
Ensimmäinen tuomio oli vuodelta 2020. Myöhemmin tuomioita on tullut vuosina 2021, 2022 ja 2024.
Poliisi esittää epäiltyä miestä vangittavaksi. Vangitsemista käsitellään Pirkanmaan käräjäoikeudessa maanantaina.
Epäiltykertoi alustavassa puhutuksessaan poliisille, ettei tuntenut uhreja etukäteen eikä muista, keitä hän puukotti.
Uhrit valikoituvat sattumanvaraisesti. Epäilty kertoo, ettei uhrien henkilö­kohtaisilla ominaisuuksilla ei ollut merkitystä. Epäilty kertoi puhutuksessa, että vihaa ihmisiä ja sitä, kuinka muut katsovat häntä vihaisesti.
Asiasta kertoi rikosylikomisario Tuominen poliisin tiedotustilaisuudessa.
Puhutuksessaan epäilty sanoi, ettei hänellä ollut terroristisia tai rasistisia motiiveja.
Erässilminnäkijä kertoi torstaina HS:lle nähneensä hätääntyneen näköisen miehen, joka juoksi Ratinanaukiolta Hatanpään valtatietä kohti. Toinen miehen käsistä oli veressä. Hänen perässään juoksi mies, jonka poliisi otti kiinni.
Toinen silminnäkijäOona Simpanenkertoi nähneensä makaavan naisen linja-autoaseman takana. Toinen nainen paineli makaavan naisen rintaa. Simpanen myös näki paidattoman miehen, jolla oli verta rinnassaan.
Poliisin kiinniotto eteni silminnäkijöiden mukaan nopeasti. Paikan päällä sijaitsevassa John Scott’s -pubissa istunut silminnäkijä kertoi HS:lle poliisin kaataneen miehen, joka oli pukeutunut harmaaseen huppariin.
Toisen HS:n haastatteleman silminnäkijänOki Lindgréninmukaan kiinniotettu mies nosti kätensä ylös ja meni makaamaan mahaan nähtyään poliisit.
Poliisi kertoo tekojen ja kiinnioton välissä kuluneen 20 sekuntia. Poliisipartio ajoi ennen tapahtumia Vuolteenkatua. Ratinan läheisyydessä ihmiset viittoilivat partiota paikalle ja poliisi itse ilmoitti puukotuksista hätäkeskukseen.
Poliisitiedotti torstaina iltaseitsemältä, että alueen eristys oli purettu.
Jälkeenpäin paikalla nähtiin huoltoauto, joka oli saapunut pesemään verijäljet pois kaduilta.
Ratinan kauppakeskuksen omistava Sponda oy kertoo, että omistava taho käy väkivallantekoa läpi vartioinnin kanssa. Spondan viestintäpäällikköAnita Riikonenkertoi perjantaina HS:lle, että kauppakeskus lähetti välittömästi asiasta tiedotteita kauppakeskuksen vuokralaisille ja työntekijöille.
Sponda on tarjonnut kauppakeskuksen työntekijöille kriisiapua. Myös Pirkanmaan hyvinvointialue tarjoaa kriisiapua silminnäkijöille ja uhreille.",news
"Mediatietojen mukaan naiselle oli tehty kolme operaatiota kerralla. Husin ylilääkäri Patrik Lassuksen mukaan se kasvattaa komplikaatioiden riskiä.
Husin plastiikkakirurgian linjajohtaja Patrik Lassus näkee työssään turkkilaisten kauneusleikkauksien aiheuttamia ongelmia.Kuva:Päivi Ristell
Suomalainen yli 60-vuotias nainen kuoli kesäkuussa Turkissa kauneusleikkauksen jälkeen.
Ilta-Sanomien mukaan naiselle tehtiin samalla kertaa useita leikkauksia.
Husin ylilääkäri Patrik Lassuksen mukaan Turkissa tehtyjen kauneusleikkausten aiheuttamien ongelmien hoito on lisääntynyt Husissa.
Hus on linjannut hoitavansa ainoastaan operaatiosta aiheutuvan sairauden, ei kosmeettista haittaa.
Myös ulkoministeriö muistuttaa matkustustiedotteessaan harkitsemaan kauneusleikkausta Turkissa tarkkaan.
Suomalainen65-vuotias nainen kuoli kesäkuussa Turkissa kauneusleikkauksen jälkeen, kertovatIltalehtijaIlta-Sanomat.
Ulkoministeriöstä vahvistetaan, että ministeriön tiedossa on yksi suomalaisen kuolema Turkissa kesäkuulta. Ministeriö ei kuitenkaan kommentoi, liittyykö kuolema kauneusleikkauksiin.
Ilta-Sanomien mukaan naiselle tehtiin samalla kertaa rintojen kohotus, rasvaimu ja vatsankiristys. Nainen oli käynyt konsultaatiossa myös Suomessa, mutta hänelle ei oltu suostuttu tekemään operaatioita samalla kertaa.
Husinplastiikkakirurgian linjajohtaja ja ylilääkäriPatrik Lassuksenmukaan suomalaisilla klinikoilla on todennäköisesti hyvä syy, miksi ne eivät ole suostuneet operoimaan.
Riskit ovat voineet olla liian suuret esimerkiksi sairauksien tai yleiskunnon takia. Lassuksen mukaan iästä ei voi suoraan päätellä, kuinka suuret komplikaatioriskit ovat, sillä samanikäiset ihmiset voivat olla hyvin eri kuntoisia.
Monen operaation tekeminen kerralla kasvattaa vaaroja.
”Turkissa he ovat valmiita ottamaan riskin rahan takia. He pystyvät laskuttamaan sillä, että tekevät kerralla enemmän. Kauneusturismi on bisnestä”, Lassus sanoo.
Lassus pitää myös itse plastiikkakirurgian yksityisvastaanottoa. Hän ei tunne Turkissa kuolleen naisen tapausta eikä terveystietoja, mutta kommentoi asiaa yleisellä tasolla.
Lassusnäkee Turkissa tehtävien kauneusleikkauksien seurauksia työssään, koska Husissa hoidetaan ulkomailla tehtyjen kauneusleikkauksien aiheuttamia komplikaatioita, kuten esimerkiksi tulehduksia, haavaongelmia ja kudoskuolioita.
”Meille on tullut Turkista potilaita, joille on tehty samalla kertaa hirveän monta toimenpidettä, neljä tai viisikin. Varmasti on houkuttelevaa ottaa monta kerralla ja mennä ikään kuin yhdellä toipumisella, mutta sitten ongelmia on eri puolilla kehoa.”
Pieleen menneen kauneusleikkauksen takia tulevien potilaiden määrä on kasvanut parissa vuodessa huomattavasti, ja maissa korostuu etenkin Turkki.
”Ei tämä muutama vuosi sitten ollut näin. Käynnissä on selvästikin somekampanjointia, leikkauksia markkinoidaan suomalaisille halpoina ja turvallisina.”
Monet suomalaiset sosiaalisen median julkkikset ovat saaneet erilaisia leikkauksia kaupallisina yhteistöinä Turkista ja mainostavat niitä videoillaan.
Hus on linjannut hoitavansa ainoastaan operaatiosta aiheutuvan sairauden, ei kosmeettista haittaa. Pieleen menneet tulokset on korjattava omalla rahalla.
Lassus kertoo keskustelleensa ulkomaisten kollegoidensa kanssa, ja Turkissa tehtyjen operaatioiden aiheuttamien sairauksien hoitaminen on lisääntynyt myös muualla.
Asia on ollut otsikoissa esimerkiksi Britanniassa, jossa Turkin kauneusbisnekseen liittyvistä kuolemista ovat kertoneet muun muassaThe GuardianjaIndependent.
Lassuksenmukaan viranomaiset eivät voi tehdä juuri muuta kuin valistaa ihmisiä harkitsemaan ulkomaille leikkauksiin lähtöä.
Myös ulkoministeriö varoittaa Turkinmatkustustiedotteessakauneuskirurgiasta.
”Ennen leikkauspäätöstä kannattaa selvittää tarkkaan mihin on ryhtymässä ja varautua myös mahdollisiin ongelmatilanteisiin leikkauksien jälkeen”, tiedotteessa lukee.
Lassuksen mukaan Turkissa on esimerkiksi yliopistollisissa sairaaloissa erittäin arvostettuja kirurgeja.
Maahan tulee kuitenkin naapurimaista paljon lääkäreitä, joiden koulutus ei välttämättä ole ollut laadukas, ja jotka eivät esimerkiksi ole päässeet juuri leikkaamaan opintojensa aikana. He työllistyvät usein yksityiseen kauneuskirurgiaan.
”Siellä on tavallaan kaksi poolia. Turkissa myös halutaan, että sinne tullaan leikkauksiin, se on tuloa kansakunnalle.”
Lassus muistuttaa, että leikkauksissa ja nukutuksessa on aina komplikaatiovaara, vaikka ne tekisi kokeneet ammattilaiset hyvissä olosuhteissa.",news
"Pitkäkestoinen sade voi aiheuttaa tulvia.
Ulkoilijoita rannalla Hangossa sunnuntaina.Kuva:Heikki Saukkomaa / Lehtikuva
Tänääntiistaina Suomeen saapuu runsaita sateita. Etelästä saapuva sadealue liikkuu päivän aikana Etelä- ja Itä-Suomen ylle, kertoi Ilmatieteen laitoksen päivystävä meteorologiJani SorsaSTT:lle maanantai-illalla.
Osaan Kaakkois-Suomen maakuntia on annettu sadevaroitus. Päivän aikana voi sadekertymä olla 50 millimetriä, mikä voi aiheuttaa tulvia.
”Sateet eivät ole kovin rankkoja missään vaiheessa, mutta ne ovat niin pitkäkestoisia, että päivän kuluessa voi ehtiä kertymään aikamoinen summa”, Sorsa sanoo.
Päiväalkaa poutaantua iltapäivän aikana Etelä-Suomessa, mutta idässä sade voi kestää koko päivän.
Tiistain päivälämpötilat sateisimmilla alueilla Itä- ja Kaakkois-Suomessa ovat alle 15 asteessa. Länsi- ja Keski-Suomessa ollaan noin 20 asteessa, Lapissa 13 ja 20 asteen välillä. Etelä-Suomen aurinkoisilla alueilla päästään lähelle 20 astetta.
Keskiviikkona sää poutaantuu koko maassa. Idässä ja pohjoisessa voi olla vielä pilvistä, mutta etelässä ja lännessä voi olla laajojakin aurinkoisempia alueita.",news
"Tipeistä voi kertyä ravintoloille jopa tuhansien eurojen potti kuussa. Suomessa tipit saattavat mennä esimerkiksi henkilökunnan yhteiseen kassaan, mutta vakiintuneita käytäntöjä tippien jakamiselle ei ole.
Porvoolaisen Vårin ravintolapäällikkö Pinja Keskitalo kertoo, että heidän asiakkaansa ovat jo tottuneita tippaajia.Kuva:Kimmo Räisänen
Maksupäätteillä tippaaminen on yleistynyt Suomessa.
Porvoolaisen Vår-ravintolan tipit jaetaan henkilökunnan kesken kuukausittain.
Matkailu- ja ravintolapalvelut Mara ry:n mukaan nuoremmat sukupolvet ovat omaksuneet kansainvälisiä tippikäytäntöjä.
Suomessa tipin jättäminen ei ole pakollista, vaikka maksupäätteet nykyään kysyvätkin sitä.
Kuvitellaantilanne: kolmen ruokalajin illallinen viineineen maksaa fine dining -ravintolassa noin 300 euroa. Tarjoilija ojentaa maksupäätteen, joka kysyy, haluaako asiakas jättää tippiä: 5, 10 vai 15 prosenttia. 10 prosentin vaihtoehto on aktivoitu valmiiksi.
Se tarkoittaa 300 eurosta 30 euroa. Se on iso summa laskun päälle, mutta asiakkaasta voi tuntua, ettei pyyntöä kehtaa ohittaa.
Kenelle tipit menevät: tarjoilijan vai ravintolan omistajan taskuun?
Porvoolaisen Michelin-ravintola Vårin ravintolapäällikköPinja Keskitalokertoo, että heillä tipit pannaan yhteiseen kassaan, josta ne kuun päätteeksi jaetaan koko henkilökunnan kesken.
Keskitalon mukaan Vårin asiakkaat ovat tottuneita tippaajia. He jättävät keskimäärin 10–15 prosentin verran tippiä ravintolalaskun summasta.
RavintolaVårissa tarjoilijana työskenteleväMeri Kahilaon joskus ollut töissä sellaisessakin työpaikassa, jossa jokainen sai pitää saamansa tipit itsellään.
Tällöin saattoi kuitenkin käydä niin, että vaikka hän palveli asiakasta, laskun vei toinen tarjoilija, joka myös kuittasi tipin.
Kahilan mukaan tämä aiheutti kitkaa työntekijöiden välillä. Vårissa sen sijaan tippikiistoja ei ole ollut, sillä tippien jakaminen on ollut ravintolan käytäntö aina.
Vårissa myös keittiöhenkilökunta saa tipeistä osansa. Vårin apulaiskeittiöpäällikköSamu Ovaskakuvailee tippien jakamisen kohentavan ryhmähenkeä.
”Tippien jakaminen viestii, että jokainen on yhtä arvokas osa työyhteisöä.”
Ravintolan Vårissa tipit jaetaan koko henkilökunnan kesken. Kuvassa Samu Ovaska (vas.), Sini Nissinen, Pinja Keskitalo, Meri Kahila, Marjo Lindberg, Oskar Kotka, Miro Korhonen ja Noora Holmi.Kuva:Kimmo Räisänen
VårinravintoloitsijanMarjo Lindberginmukaan tippauskulttuuri on hiipinyt Suomeen kansainvälisten milleniaalien myötä.
Monissa maissa on tavallista, että tarjoilijalle jätetään 5–10 prosentin juomaraha kiitokseksi hyvästä palvelusta.
Etenkin vanhempi sukupolvi on kuitenkin tottunut ajattelemaan, ettei palvelumaksun jättäminen ole välttämätöntä, koska täällä hintataso on jo valmiiksi melko korkea ja työehtosopimuksilla huolehditaan, että työstä maksetaan kunnon palkkaa. §
Kun yhä harvempi käyttää käteistä, tippaaminen on siirtynyt maksupäätteisiin. Kehtaako maksupäätteen tippiehdotuksen ohittaa viileästi?
Kehtaa, sanovat Vårin tarjoilijatNoora Holmija Meri Kahila.
Heille pienikin tippi on viesti siitä, että he ovat onnistuneet työssään, mutta heistä on tärkeää tuoda esille myös se, ettei tipin jättäminen ole vaatimus.
He ovat myös huomanneet, että joillekin asiakkaille maksupäätteellä tippaaminen voi olla uutta ja hankalaa ja he voivat tarvita käytännön apua.
Ravintola Vårissa tipin voi antaa maksupäätteellä mutta käteiselläkin tipataan yhä.Kuva:Kimmo Räisänen
Matkailu- ja ravintolapalvelutry:n Maran varatoimitusjohtajaVeli-Matti Aittoniemikertoo, että ravintolat voivat itse päättää, miten tippinsä jakavat. Vakiintuneita käytäntöjä ei ole.
Maksupäätteillä annettava tippi on kuitenkin erotettava ravintolalaskun summasta, josta maksetaan yhteisöveroa.
”Tipit taas eivät kuulu yhteisöveroon, jos ne ovat työntekijöiden verotukseen menevää tuloa.”
Aittoniemen mukaan Maraan tulee silloin tällöin yhteydenottoja, että tipin pyytäminen maksupäätteellä tuntuu painostukselta.
”Ei siitä kannata stressata. Suomessa ei ole pakko jättää tippiä.”
Myöshelsinkiläisravintola Pompier Espassa on tapana jakaa tipit kuukausittain koko henkilökunnan kesken, kertoo ravintolapäällikköSoja Kantomaa.
Hän arvioi, että kuukaudessa tippejä kertyy noin 1 700 euron verran. Osa tipeistä laitetaan työpaikan yhteiseen virkistyskassaan, ja osa jaetaan henkilökunnan kesken.
Pompier Espan maksupäätteet eivät tarjoa valmiiksi tippausprosenttia vaan asiakas voi itse vapaasti valita summan.
Vaikka tippaaminen on Suomessakin viimeisen kymmenen vuoden aikana yleistynyt, Kantomaan mukaan suomalaiset jättävät vieläkin vähemmän tippiä kuin turistit.
Suomalaiset jättävät tippiä keskimäärin kahdesta viiteen euroon, kun turistit tippaavat tunnollisesti kymmenen prosenttia laskun summasta.",news
"Soutuvene kaatui liian suuren lastin ja kovan tuulen vuoksi. Poliisi pitää todennäköisenä, että kadonnut mies on hukkunut.
Vene kaatui aikaisin lauantaiaamuna Nurmeksen Haapajärvellä.
NurmeksenHaapajärvellä Pohjois-Karjalassa tapahtui veneonnettomuus lauantaiaamuna viiden jälkeen, Itä-Suomen poliisilaitos kertoo. Viiden hengen seurueesta yksi kuoli ja toinen oli yhä päivällä kateissa.
Veden varaan joutunut seurue oli menossa soutuveneellä saareen mökille. Poliisi uskoo veneen kaatuneen liian suuren lastin ja kovan tuulen vuoksi.
Kolme henkilöä pelastautui uimalla ja kahlaamalla rantaan. Vene ei ollut kaatumishetkellä kaukana rannasta, Itä-Suomen poliisin ylikomisarioIlpo Kortelainenkertoo.
Seurueenjäsen, 1970-luvulla syntynyt mies, katosi jouduttuaan veden varaan. Poliisi on tarkastanut rantoja ja lähialueita, ja vaikuttaa todennäköiseltä, että kyseinen henkilö on hukkunut.
Yksi seurueen jäsenistä saatiin vedettyä rantaan, mutta elvytyksestä huolimatta hän menehtyi. Menehtynyt on 1960-luvulla syntynyt mies.
Kaikki osalliset ovat täysi-ikäisiä. Heistä kaikki olivat alkoholin vaikutuksen alaisina, eikä kellään ollut pelastusliivejä.
Sukellukset on lopetettu ja etsintää jatketaan viistokaikuluotaimella, poliisi kertoo.
Hätäkeskukseen onnettomuudesta ilmoitti yksi rannalle pelastautuneista seurueen jäsenistä.",news
"15-vuotiaan tytön surmannut mies vaati hovioikeudelta tuomionsa lieventämistä. Hovioikeus piti elinkautisen voimassa.
Tuomas Salminen kuvattiin käräjäkäsittelyn aikana Tampereen oikeustalon edustalla lokakuussa 2024.Kuva:Kalle Parkkinen
Hovioikeus antanut päätöksensä Valkeakoskella toukokuussa 2024 tehdystä 15-vuotiaan tytön henkirikoksesta.
Käräjäoikeus oli tuominnut 19-vuotiaan Tuomas Salmisen elinkautiseen vankeuteen murhasta ja lisäksi törkeästä lapsenraiskauksesta.
Salminen vaati hovioikeudelta lievempää tuomiota esittäen, ettei hänen tarkoituksenaan ollut tappaa uhria.
Ennen tekoa Salminen oli tehnyt internetissä hakuja henkirikoksista ja naisvihasta sekä kirjoittanut keskustelupalstalle aikeistaan tappaa nainen kuristamalla.
Hovioikeuson antanut ratkaisunsa Valkeakosken teinitytön surmasta.
Turun hovioikeus tuomitsiTuomas Sakari Matias Salmisentörkeästä lapsenraiskauksesta ja murhasta elinkautiseen vankeusrangaistukseen.
Myös Pirkanmaan käräjäoikeus oli tuominnut viime lokakuussa Salmisen,19, murhasta ja törkeästä lapsenraiskauksesta elinkautiseen vankeuteen.
Henkirikoksen uhri oli 15-vuotias tyttö, jonka Salminen surmasi toukokuussa 2024 julkisella paikalla Valkeakoskella. Salminen käskytti itselleen tuntemattoman tytön yöllä kävelytieltä metsään ja kuristi tämän kuoliaaksi seksuaalirikoksen yhteydessä.
Salminen vaati hovioikeudelta rikosnimikkeiden ja rangaistuksensa lieventämistä. Hän vaati valituksessaan, että hänet tuomittaisiin murhan ja törkeän lapsenraiskauksen sijaan raiskauksesta, pahoinpitelystä ja törkeästä kuolemantuottamuksesta.
Hovioikeuskatsoi käräjäoikeuden tapaan, että Salminen surmasi uhrin tahallaan ja vakaasta harkinnasta. Hän murhasi uhrin vyöllä ja käsin kuristamalla, seurattuaan tyttöä ennen tekoa.
Salminen kiisti käyttäneensä kuristamiseen vyötään, mutta hovioikeus käräjäoikeuden tapaan katsoi vyötä käytetyksi teossa.
Hovioikeus kiinnitti huomiota siihen, että useat seikat Salmisen toiminnassa osoittivat yhdessä erityistä suunnitelmallisuutta ja valmistautumista tekoon.
Sekähovioikeus että käräjäoikeus pitivät henkirikosta myös kokonaisuutena arvioiden törkeänä, koska se kohdistui alaikäiseen puolustuskyvyttömään uhriin, joka ei omalla käytöksellään antanut aihetta väkivaltaiseen hyökkäykseen.
Henkirikoksen yhteydessä Salminen teki seksuaalirikoksen, josta aiheutui uhrille erityisen tuntuvaa henkistä ja ruumiillista kärsimystä.
Hovioikeus katsoi kuitenkin, ettei tekoa ole pidettävä erityisen raakana tai julmana.
Käräjäoikeus kuvaili aiemmin tuomiossaan, että Salmisen menettely osoittaa täydellistä piittaamattomuutta toisen ihmisen henkeä kohtaan.
Surmapaikan viereen on istutettu muistopuu. Paikalla kuvattiin aiemmin sinne uhrin muistoksi tuotuja kynttilöitä.Kuva:Outi Pyhäranta / HS
Ennentekoa Salminen oli tehnyt nettihakuja muun muassa henkirikoksista, sarjamurhaajista, naisiin kohdistuneista rikoksista, naisvihasta, raiskauksista ja vyöllä kuristamisesta.
Kaksi kuukautta ennen tekoa hän oli kirjoittanut Ylilaudan keskustelupalstalle: ”Tänään toteutan mun ensimmäisen tapon. Kiihottanu jo pitkään kuristaa nainen.”
Käräjäoikeus totesi aiemmin, että seikat osoittivat Salmisen olleen poikkeuksellisen kiinnostunut henkirikoksen toteuttamisesta kuristamalla.
Käräjäoikeuden mukaan yksi erityinen merkki valmistautumisesta henkirikokseen oli hänen vyössään ollut itse tehty ylimääräinen reikä, joka mahdollisti vyön käyttämisen kuristamiseen. Salmisella oli mukanaan myös puukko, mikä viittasi väkivaltaan varautumiseen.
Hovioikeuden mukaan jäi kuitenkin näyttämättä, että reikää olisi tehty vyöhön tekoa varten tai että vyön ylimääräistä reikää olisi käytetty teossa.
Sekähovioikeus että käräjäoikeus kiinnittivät huomiota myös siihen, että Salminen oli jättänyt puhelimensa kotiin lähtiessään etsimään kaupungilta uhria. Hänellä oli mukana toinen puhelin, jossa ei ollut toimivaa liittymää. Näin hänen liikkeitään ei voinut jälkikäteen paikantaa.
Hovioikeuden mukaan tämä osoitti Salmisen suunnitelleen tekoa ennalta ja pyrkineen välttämään kiinnijäämistä.
Syyttäjä piti alun perin käräjäoikeudessa tekoa tappona, mutta uhrin omaiset vaativat tuomiota murhasta. Syyttäjän ajaman tapposyytteen muuttuminen asianomistajien vaatimaksi murhatuomioksion poikkeuksellista.
Salminen on kiistänyt sen, että hänen tarkoituksenaan olisi ollut tappaa. Hän selitti kuristaneensa uhria pelästyttyään tämän huutoa.
Hovioikeus alensi ratkaisussaan uhrin vanhemmille määrätyn kärsimyskorvauksen määrää 16 500 euroon.
Tunnettuyhdysvaltalainen kriminologi,sarjamurhaajia tutkinutEric W. Hickeyarvioi Salmisen profiilia henkirikoksentekijänä tuoreessaSuomalaiset sarjamurhaajat-tietokirjassa.
Salminen ei ole syyllistynyt aiemmin henkirikokseen ennen Valkeakosken tekoa. Kirjaan haastatellun Hickeyn näkemys on, että Salminen on uhka muille ihmisille jatkossakin. Hänen mielestään Salmista ei tulisi koskaan laskea vapaaksi vankeudesta.
Helsingin Sanomat kirjoitti aiemmin laajassa artikkelissaan,kuinka 15-vuotiaan tytön henkirikos ravisuttinoin 20 000 asukkaan paikkakuntaa.
Tuomio ei ole lainvoimainen. Sille voi hakea valituslupaa korkeimmasta oikeudesta.",news
"Poliisi pyytää vihjeitä kahden miehen liikkeistä Jyväskylän Seminaarinmäellä 24.–25. kesäkuuta.
Kaksiromanialaista miestä vangittiin tänään perjantaina todennäköisin syin epäiltyinä Jyväskylän Seminaarinmäellä runsas viikko sitten tapahtuneesta törkeästä varkaudesta. Asiasta kertoo Sisä-Suomen poliisi tiedotteessaan.
Samat miehet ovat tiedotteen mukaan epäiltyinä myös Laukaassa Lievestuoreella 22.–23. kesäkuuta välisenä yönä tapahtuneesta varkaudesta ja varkauden yrityksestä sekä Helsingissä 29. kesäkuuta tapahtuneesta varkaudesta.
Poliisi kertoo päässeensä epäiltyjen jäljille omien tutkintatoimiensa ansiosta. Epäillyt otettiin kiinni Helsingissä tiistaina.
Poliisikertoo olevansa edelleen kiinnostunut havainnoista, jotka liittyvät Seminaarimäen alueella 24.–25. kesäkuuta välisenä yönä liikkuneeseen mieskaksikkoon.
Miehillä oli mustat vaatteet ja huput. Toisella oli myös selkäreppu.
Havainnoista voi ilmoittaa poliisin vihjenumeroon 0295 448087 tai sähköpostiosoitteeseen:vihjeet.sisa-suomi@poliisi.fiotsikolla ”Seminaarinkatu”.",news
"Steen Christensenin vaatimusta päästä ehdonalaiseen vapauteen on määrä käsitellä käräjäoikeudessa Tanskassa maanantaina. Asianajajan mukaan vankeusaika on sujunut ilman ongelmia.
Steen Christensen (kesk.) kuvattiin asianajajansa Aarno Arvelan kanssa oikeuskäsittelyssä vuonna 1998.Kuva:Heikura Hannes / HS
Helsingin vuoden 1997 poliisimurhat tehnyt tanskalainen Steen Christensen anoo pääsyä ehdonalaiseen vapauteen. Oikeus on aiemmin hylännyt kahdesti Christensenin ehdonalaishakemuksen.
Käräjäoikeuden Tanskassa on määrä käsitellä Christensenin vaatimusta maanantaina. Ratkaisu annettaneen vasta myöhemmin.
Christensenin asianajaja pitää vapauttamista realistisena mahdollisuutena.
Christensen on istunut tuomiotaan nyt 27 vuotta.
Helsinginvuoden 1997 poliisimurhista tuomittu tanskalainenSteen Viktor Christensenanoo pääsyä ehdonalaiseen vapauteen.
Christensen tuomittiin Suomessa elinkautiseen vankeuteen vuonna 1998 kahdesta murhasta ja törkeästä ryöstöstä. Hänet siirrettiin samana vuonna tanskalaisvankilaan suorittamaan rangaistustaan.
Käräjäoikeuden Tanskassa on määrä käsitellä Christensenin vaatimusta ehdonalaiseen vapauttamisesta maanantaina.
Kyseessä on jo toinen oikeuden istunto Christensenin vaatimuksen käsittelyssä. Oikeus kokoontui ensimmäisen kerran tämän vuoden maaliskuussa.
Ratkaisu asiassa annettaneen vasta myöhemmin.
Tätä nykyä kuusikymppinen Christensen on istunut tuomiotaan 27 vuotta. Vuosien varrella hän on anonut kahdesti aiemmin pääsyä ehdonalaiseen, mutta oikeus on hylännyt hakemukset.
ChristenseninasianajajaJanus Malcolm Pedersenkertoo HS:lle pitävänsä Christensenin vapauttamista realistisena mahdollisuutena. Hän ei osaa kuitenkaan arvioida, kuinka todennäköistä se on.
”Hän on edistynyt rikosten jälkeen. Se osoittaa suuntaan, jossa hän voisi päästä vapaaksi.”
Vapauttaminen voisi tapahtua joko ehdonalaiseen vapauttamisena tai muussa muodossa. Pedersenin mukaan oikeus voisi esimerkiksi päättää, että Christensen saisi alkaa käydä valvomattomilla lomilla. Hän voisi myös päästä vapaaksi valvotusti. Tuolloin hän joutuisi ilmoittautumaan viranomaisille tasaisin väliajoin.
Asianajajan ja Christensenin tuomioistuimelle toimittamat tiedot Christensenin nykytilanteesta näyttelevät tärkeää osaa anomuksen käsittelyssä.
”Psykologit ja lääkärit ovat tutkineet hänet, ja antavat näkemyksensä siitä, millainen ihminen hän on nykyään. Näillä toimenpiteillä on erittäin tärkeä rooli.”
Pedersenin mukaan Christensenin vankeusaika on sujunut ongelmitta.
”Hänellä ei ole ollut yhtään väkivaltaista välikohtausta, eikä hän ole käyttänyt pahaa kieltä henkilökuntaa kohtaan.”
Pedersenkuvailee, että Christensen haluaisi elää ”normaalia elämää”. Asianajajan mukaan on todennäköistä, että Christensenillä olisi jo työmahdollisuus valmiina, mikäli hän vapautuisi.
”Hän haluaisi löytää rauhallisen paikan [asua] ja käydä töissä. On todennäköistä, että hän löytää työtä ensimmäisestä päivästä lähtien, jos hänet vapautetaan. Olen varsin varma, että hän haluaisi jäädä Tanskaan.”
Asianajaja ei kommentoi, mistä työstä on kyse tai onko Christensen suorittanut opintoja vankeusaikanaan.
Pedersen arvioi, että Christensenin istuma 27 vuoden vankeusaika on varsin harvinainen Tanskassa. Hänen mukaansa on vain muutamia vankeja, jotka ovat istuneet tuomiotaan niin kauan.
”Koska rikos on erittäin vakava, hän on ollut vankilassa pitkään.”
Murhat tapahtuivat Kapteeninkadun ja Tehtaankadun risteyksessä Helsingissä vuonna 1997.Kuva:Poliisi
Christensensurmasi kaksi poliisia Kapteeninkadun ja Tehtaankadun risteyksessä Helsingissä yöllä 22. lokakuuta 1997.
Hän ampui toista poliiseista ensin teloitustyylisesti päähän, tämän jälkeen toista keskivartaloon ja päähän.
YlikonstaapeliEero Holstija vanhempi konstaapeliAntero Palokuolivat poliisiautonsa viereen.
Ennen henkirikoksia Christensen oli ryöstänyt aseella uhaten Etelärannassa sijaitsevan hotelli Palacen kassan.
Christensen pakoili poliisia useita päiviä, ennen kuin hänet otettiin kiinni poistumassa hotelli Vaakunasta Hämeenlinnassa. Hän oli kirjautunut hotelliin väärällä nimellä. Kiinniottoa edelsi Suomessa ennennäkemätön ajojahti, jota seurattiin intensiivisesti mediassa.
Joennen vuoden 1997 henkirikoksia Christensen oli tuomittu Tanskassa pitkään vankeusrangaistukseen muun muassa useista ryöstöistä ja raiskauksesta.
Tehdessään Helsingin poliisimurhat hän oli ollut Suomessa karkumatkalla tanskalaisvankilasta, jätettyään palaamasta vankilomalta vankilaan.
Christensenille tehtiin aikoinaan Suomessa mielentilatutkimus. Se jäi osin puutteelliseksi Christensenin yhteistyöhaluttomuuden vuoksi.
Tutkimuksesta annetussa lausunnossa arvioitiin, että Christensen kärsii persoonallisuushäiriöstä ja on vaarallinen muiden hengelle ja terveydelle. Hänen todettiin tehneen teot täydessä ymmärryksessä.",news
"Tutkinta alkoi vuonna 2023, kun toinen veljeksistä jäi kiinni Helsingin satamassa yrittäessään tuoda maahan kolme asiakirjatonta matkustajaa.
Helsinginhovioikeus tuomitsi perjantaina irakilaisveljekset vankeuteen laajasta ihmissalakuljetuksesta, jossa Suomea käytettiin kauttakulkumaana.
Rajavartiolaitos kertoi viime vuoden toukokuussa, että salakuljetetut ihmiset olivat alun perin Valko-Venäjältä Latviaan saapuneita turvapaikanhakijoita, jotka halusivat päästä Saksaan.
Vanhempi miehistä osallistui hovioikeuden mukaan yhteensä 168 ulkomaalaisen ja nuorempi 68 ulkomaalaisen maahantuontiin. Miehet myönsivät syytteet pääosin.
Salakuljetusreitti kulki Virosta lautalla Suomeen, Helsingistä bussilla tai junalla Tornioon, sieltä Haaparannan kautta Ruotsiin ja Tanskan kautta Saksaan. Salakuljetettujen joukossa oli aikuisia ja lapsia, nuorimmillaan sylilapsia, Rajavartiolaitos kertoi.
”Matka kulloisestakin lähtömaasta kohdemaahan on kestänyt useita päiviä ja ollut raskas etenkin lapsille ja perheellisille matkustajille. Käytetty matkareitti on ollut pitkä, ja kuljetettavat henkilöt ovat yöpyneet lähinnä asemilla ja kulkuneuvoissa sekä huolehtineet hygieniastaan julkisissa wc-tiloissa”, hovituomiossa sanotaan.
Rajavartiolaitoksentutkinta alkoi syyskuussa 2023, kun toinen veljeksistä jäi kiinni Helsingin satamassa yrittäessään tuoda Tallinnasta saapuneella laivalla kolme asiakirjatonta matkustajaa. Sen jälkeen mies ja hänen veljensä yhdistettiin yhteensä 14:ään Tallinnasta Helsinkiin saapuneeseen laivaan.
Maahan tuotujen ihmisten joukossa oli Rajavartiolaitoksen mukaan useiden maiden, muun muassa Iranin, Irakin, Bangladeshin, Afganistanin, Syyrian, Jemenin, Kuuban, Kongon ja Pakistanin kansalaisia.
Hovioikeus päätyi korottamaan miesten rangaistuksia.Jamal Rezhwan Arsalan, 27, tuomittiin törkeästä laittoman maahantulon järjestämisestä neljän vuoden ja kolmen kuukauden vankeuteen jaJamal Zhwan Arsalan, 25, kahden ja puolen vuoden vankeuteen.
Hovioikeuden mukaan miehet olivat järjestäytyneessä rikollisryhmässä keskitason toimijoita. Heidän katsottiin ansainneen rikoksella yhteensä yli 160 000 euroa.",news
"Oikeus tuomitsi 30-vuotiaan miehen kymmenen vuoden vankeuteen.
Kokkolassaviime vuoden helmikuussa tapahtunut kuolemantapaus, jossa uhri kuoli kaulaan osuneen luodin vuoksi, oli Vaasan hovioikeuden mukaan tappo.
Kuolemaan johtanut laukaus tapahtui, kun vahvasti päihtynyt mies käänteli asetta kädessään muiden ihmisten läheisyydessä.
Mies sanoi hakeneensa aseen ulkoa sisälle, koska halusi tyhjentää sen patruunoista, jottei kenelläkään sattuisi mitään. Oikeus katsoi, ettei miehen selitys aseen sisälle tuomisen syystä ollut uskottava.
”Mikäli (syytetty) olisi väittämällään tavoin hakenut aseen roskakatokselta pyrkimyksenään tehdä se vaarattomaksi, asetta ei olisi tässä tarkoituksessa tarvinnut tuoda sisälle ahtaaseen keittiötilaan, vaan aseen tyhjentäminen patruunoista olisi tullut tehdä ulkona”, tuomiossa sanotaan.
Miessanoi muistikuviensa mukaan katsoneensa, että ase on täysin tyhjä. Tämän jälkeen häntä oli hänen kertomansa mukaan pyydetty esittelemään asetta, joten hän oli nostanut sen ilmaan ja ase oli lauennut.
Oikeuden mukaan miehen täytyi aikaisemman kokemuksensa perusteella olla tietoinen, että aseeseen voi tyhjentämisyrityksestä huolimatta jäädä panos.
”Poliisin tekemästä aseen tyhjentämistä koskevasta rekonstruktiovideosta ilmenee myös, ettei ase välttämättä tyhjene patruunoista luistia taaksepäin vetämällä, jos asetta pidetään tietyssä kulmassa tai luistia vedetään taaksepäin liian nopeasti tai liian hitaasti, jolloin patruunat saattavat jäädä jumiin patruunapesään”, tuomiossa sanotaan.
Konsta Matti Werneri Eronen, 30, oli Pohjanmaan käräjäoikeudessa tuomittu kolmen vuoden ja kymmenen kuukauden vankeuteen muun muassa törkeästä kuolemantuottamuksesta. Hovioikeus tuomitsi hänet taposta kymmenen vuoden vankeuteen.
”Erosen on kysymyksessä olevissa olosuhteissa täytynyt pitää varsin todennäköisenä, että aseessa on ollut patruuna, ase hänen menettelynsä seurauksena laukeaa, laukaus osuu toiseen henkilöön ja henkilö menehtyy. Erosen on siten katsottava menetelleen tahallisesti.”",news
"Kalastusverkko ei sijainnut saimaannorpan suojelemiseksi asetetulla kalastusrajoitusalueella. Verkko oli asetusten mukainen.
Hukkunut kuutti oli 86-senttinen uros, joka oli syntynyt keväällä.Kuva:Metsähallitus
Keväälläsyntynyt saimaannorpan uroskuutti kuoli jäätyään kiinni kalastusverkkoon Haukivedellä Saimaalla, kertoo Metsähallitus. Metsähallitus sai tiedon asiasta maanantaina.
Kalastusverkko ei sijainnut saimaannorpan suojelemiseksi asetetulla kalastusrajoitusalueella, jossa tietyt pyydystyypit ovat kiellettyjä. Verkko oli kuitenkin asetusten mukainen eli sillä olisi voinut kalastaa myös kalastusrajoitusalueella, Metsähallituksesta kerrotaan STT:lle.
Metsähallituksen luonnonsuojelun erityisasiantuntijaRiikka Alakoskimuistuttaa, että kaikenlaiset verkot ovat saimaannorpalle vaarallisia.
Kyseessäon kolmas tänä vuonna Metsähallituksen tietoon tullut norppa, joka on kuollut jäätyään kiinni pyydykseen. Haukivedellä nyt kuollut norppa on ensimmäinen tänä vuonna ilmoitettu saimaannorppa, joka on kuollut jäätyään kiinni kalastusverkkoon.
Kaksi edellistä ilmoitettua saimaannorpan pyydyskuolemaa olivat kesäkuussa löysänieluiseen katiskaan kuollut norppa ja avorysään kuollut norppa.
Kaikki pyydyskuolemat eivät kuitenkaan tule Metsähallituksen tietoon. Vuosittain Metsähallituksen tietoon tulee viidestä kuuteen tapausta, jossa saimaannorppa on kuollut jäätyään kiinni pyydykseen.
Metsähallituksen mukaan kaikista pyydykseen kuolleista ja pyydyksen vahingoittamista norpista tulee ilmoittaa Metsähallitukselle, joka vastaa saimaannorpan kannanseurannasta ja suuresta osasta suojelutoimia.",news
"Pohjoisen suuntaan matkalla ollut henkilöauto törmäsi edellä ajaneen rekan perään.
Neljäihmistä loukkaantui vakavasti perjantaiaamuna tapahtuneessa henkilöauton ulosajossa Oulussa, Pohjois-Pohjanmaan pelastuslaitos kertoo. Oulun poliisilaitos tiedotti myöhemmin perjantaina, että yksi loukkaantuneista kuoli saamiinsa vammoihin myöhemmin sairaalassa.
Onnettomuus tapahtui noin kuuden aikaan perjantaiaamuna Pohjantiellä hieman ennen Haukiputaan liittymää. Pohjoisen suuntaan matkalla ollut henkilöauto törmäsi edellä ajaneen rekan perään ja ajautui kaistojen väliselle pientareelle.
Henkilöautossa olleet olivat kaikki 30–60-vuotiaita aikuisia, kertoo päivystävä palomestariAntti-Juhani Ervasti. Seurueessa oli sekä miehiä että naisia. Heidät kaikki kuljetettiin jatkohoitoon Oulun keskussairaalaan.
Pelastuslaitos irrotti kolme henkilöä autosta. Auto vaurioitui ulosajossa niin, etteivät he päässeet ulos itse.
Auton peräkontissa oli myös koira. Koira loukkaantui ulosajossa pahoin, ja poliisi joutui lopettamaan sen onnettomuuspaikalla. Poliisi kertoo tiedotteessa konsultoineensa eläinlääkäriä ennen lopettamispäätöstä.
Poliisitutkii onnettomuuden syytä. Henkilöautoa kuljettanutta epäillään törkeästä liikenneturvallisuuden vaarantamisesta ja törkeästä kuolemantuottamuksesta.
Päivystävä palomestari totesi HS:lle, että auton kunnosta päätellen vauhtia on tilanteessa ollut reippaasti.
Rekan kuljettaja ei loukkaantunut vaan pääsi jatkamaan matkaansa.
Pohjoiseen menevät kaistat suljettiin noin tunniksi pelastus- ja raivaustöiden ajaksi. Liikenne kulkee Pohjantiellä taas normaalisti, kertoi päivystävä palomestari puoli kahdeksan aikaan aamulla.",news
"Hovioikeus tuomitsi Ritaluoman viiden vuoden ja kolmen kuukauden vankeuteen.
Turunhovioikeus on korottanut huomattavasti liikemiesMarkku Ritaluoman, 70, rangaistusta autokauppakeskus Sunny Car Centeriin (SCC) liittyvistä talousrikoksista.
Kanta-Hämeen käräjäoikeus oli tuominnut toissa vuonna Ritaluoman kahden ja puolen vuoden vankeuteen muun muassa törkeistä petoksista. Hovioikeus tuomitsi hänet nyt viiden vuoden ja kolmen kuukauden vankeuteen.
Käräjäoikeus oli katsonut, että Ritaluoma joutui huijauksen kohteeksi eikä hänen voitu katsoa toimineen tahallisesti tehdessään rahasiirtoja ulkomaisille tahoille. Hovioikeuden mukaan teko oli tahallinen.
”Vastaaja oli vuodesta 2011 alkaen etsinyt hankkeelle rahoitusta siinä onnistumatta. Tähän nähden epäuskottavaa oli ollut, että yhtäkkiä alkuvuodesta 2013 noin kuukauden sisällä kaksi eri henkilöä, toinen Syyriasta ja toinen Saudi-Arabiasta, ilmoittaisi halukkuutensa rahoittaa hanketta erittäin huomattavalla rahamäärällä”, hovioikeuden tiedotteessa sanotaan.
Oikeudenmukaan Ritaluoman täytyi ymmärtää, etteivät rahoittajat olleet todellisia ja että SCC menettää siirretyt rahat. Luovutettu rahasumma oli 5 199 232,32 euroa.
Ritaluoma on kiistänyt kaikki syytteet. Hän vaati hovissa, että joka tapauksessa hänen rangaistustaan alennettaisiin.
”Ritaluoma ei ollut ensisijaisesti tavoitellut hyötyä itselleen, vaan tarkoituksena oli ollut luoda Hämeen alueelle tuhat henkilöä työllistävä ja taloudellista hyvinvointia lisäävä autokeskus”, hänen valituksessaan sanottiin.",news
"Kylmä alkukesä ei kuitenkaan tarkoita, että hyttysiä olisi tavallista vähemmän, sanoo hyönteisasiantuntija Reima Leinonen.
Osa hyttyslajeista on aggressiivisempia kuin toiset. Niin kutsutut kesähyttyset ”tulevat piikki ojossa lihaan”, kuvailee Kainuun ely-keskuksen vieraslajikoordinaattori Reima Leinonen.Kuva:Vesa Moilanen / Lehtikuva
Hyönteisasiantuntija Reima Leinonen kertoo, että hyttysten määrä vaihtelee poikkeuksellisen paljon eri alueilla tänä kesänä.
Kylmä alkukesä on paikoin viivästyttänyt hyttysten kuoriutumista, mutta se ei vaikuta niiden kokonaismäärään.
Hyttysten määrä riippuu enemmän kosteudesta kuin lämpötilasta, ja ne voivat jopa jättää yhden vuoden välistä epäsuotuisissa oloissa.
Hyönteisasiantuntija, Kainuun ely-keskuksen vieraslajikoordinaattoriReima Leinonenon kuullut arvioita, joiden mukaan hyttysiä on nyt vähemmän kuin viime vuonna. Suomussalmella sijaitsevalta mökiltä tavoitettu Leinonen on eri mieltä.
”Kyllä niitä täällä Kainuun korvessa näyttää olevan”, Leinonen toteaa kesken puutöiden.
Suurin osa kesähyttysistä on jo liikkeellä, arvioi Kainuun ely-keskuksen tutkija Reima Leinonen.Kuva:Kai Tirkkonen
Hyttysten määrä vaihtelee tänä kesänä poikkeuksellisen paljon. On täysin paikkakohtaista, onko hyttysiä totuttua enemmän tai vähemmän.
Alkukesäon ollut kylmä, mikä näkyy viivästyksinä hyönteismaailmassa. Hyttysten määrälle kylmyys ei kuitenkaan ole ratkaisevin tekijä.
Hyttystilanne määrittyy sen mukaan, miten kosteaa on, eli miten hyvin munat ovat säilyneet vedenpinnan alla esimerkiksi lammikoissa. Lämpötila vaikuttaa lähinnä siihen, missä vaiheessa hyttyset kuoriutuvat. Tänä kesänä hyttysten kuoriutuminen on paikoin viivästynyt.
TorstainaSuomeen saapuvat  rankkasateet eivät vaikuta hyttyskauteen, koska suurin osa kesähyttysistä on jo lennossa. Jos rankkasateet olisivat tulleet aikaisemmin keväällä, ne olisivat vaikuttaneet hyttysten määrään ratkaisevasti.
”Hyttyset ovat siinä mielessä sitkeitä sissejä, että jos jokin kevät on fiasko ja munat eivät lähde kehittymään, ne pystyvät jättämään yhden vuoden välistä. Se ei kuitenkaan tarkoita, että hyttysiä olisi seuraavana kesänä tuplamäärä”, Leinonen kertoo.
Helteellä hyttysiä kuoriutuu paljon samaan aikaan, Leinonen kertoo. Tällöin voi syntyä valheellinen kuva, että hyttysiä olisi ”ihan älytön määrä”, vaikka todellisuudessa hyttysiä ei kausitasolla ole sen enempää kuin tavallisestikaan.
Esimerkiksi Lapissa hyttysiä on tällä hetkellä paljon, arvioi Leinonen. Kelien ollessa viileitä ne eivät kuitenkaan ole yhtä aktiivisia kuin lämpimällä säällä.
Tällähetkellä hyttysten määrän arviointi perustuu ihmisiltä saatuihin ilmoituksiin. Ihmiset kokevat asiat eri tavalla, Leinonen muistuttaa.
”Joillekin hyttysten tulo on maailmanloppu. Itse ajattelen, että ne kuppaavat sen minkä kuppaavat. Kun tekee töitä tarpeeksi, ihon pinnasta tulee niille liukas kuin luistinradasta”, metsurin työnsä haastattelun ajaksi keskeyttänyt Leinonen sanoo.
Arviointi voi kuitenkin tarkentua lähivuosina. Pohjois-Suomessa on käynnissätutkimus, jonka yhtenä tavoitteena on luoda eräänlainen hyttysennuste selvittämällä muun muassa eri hyttyslajien levinneisyyksiä.
Suomalaistensuosima Off-hyttyssavupoistuu pian kaupoista. Vihreää kiehkuraa saa myydä vielä heinäkuun ajan, mikäli varastoa riittää. Vaihtoehtoisia hyttysten torjuntavinkkejä hyönteistutkija ei mielellään jaa.
”Jokainen valitsee, miten itse haluaa tehdä.”
Esimerkiksi puita kerätessä hän saattaa itsekin vetää hyttyshatun päähänsä.
”Se on voimavehje. Itselleni hyttyset eivät ole sinällään ongelma, mutta mäkärät voivat mennä hengitysrööreihin. Sitä en halua.”
Off-hyttyssavu poistuu myynnistä, koska brändin omistaja päätti olla jatkamatta tuotteen rekisteröintiä Suomessa.Kuva:Henri Airo / HS",news
"Pääministerin tehtäviä hoitavat ensi viikolla vuorollaan ministerit Sari Essayah, Joakim Strand ja Elina Valtonen.
Eurooppa- ja omistajaohjausministeri Joakim Strand toimii pääministerin sijaisena ensi viikon tiistaina ja keskiviikkona.Kuva:Heikki Saukkomaa / Lehtikuva
Pääministeri Petteri Orpo jää kesälomalle 12. heinäkuuta alkaen.
Pääministerin tehtäviä hoitavat ensi viikolla vuorollaan ministerit Sari Essayah, Joakim Strand ja Elina Valtonen.
Orpo palaa töihin 20. heinäkuuta, mutta jää uudelleen lomalle 24. heinäkuuta elokuun 10. päivään asti.
Pääministerin loman toisessa vaiheessa häntä tuuraavat Elina Valtonen, Antti Häkkänen ja Riikka Purra.
PääministeriPetteri Orpo(kok) jää tämän viikon lauantaina viikoksi kesälomalle, minkä johdosta tehtäviä hoitaa sijainen. Perustuslain mukaan pääministerin ollessa estyneenä hänen tehtäviään hoitaa pääministerin sijaiseksi määrätty ministeri.
Orpon hallituksessa varapääministerinä toimii valtiovarainministeriRiikka Purra(ps).
Koska Purrakin jää lomalle, pääministerin sijaiseksi nimitetään vanhin töissä oleva ministeri.
Näin ollen lauantaina vallan kahvaan nousee sosiaaliturvaministeriSanni Grahn-Laasonen(kok), jolla ministeripäiviä on takanaan lähes 2 500. Vain pääministeri Orpolla on nykyisessä hallituksessa pidempi ministerikokemus.
Sanni Grahn-LaasonenKuva:Jussi Nukari / Lehtikuva
Grahn-Laasosen pääministeri­tuuraus kestää kuitenkin vain lauantain. Sunnuntaina 13. heinäkuuta puikkoihin astuu maa- ja metsä­talous­ministeriSari Essayah.
Kristillis­demokraattien puheenjohtaja Essayah on valtio­neuvoston sivuilta löytyvänlistanmukaan pää­ministerin neljäs sijainen. Hänen pestinsä kestää vain kaksi päivää eli sunnuntain ja maanantain.
Tiistaina15. heinäkuuta pääministerin sijaiseksi nousee Rkp:tä edustava eurooppa- ja omistajaohjausministeriJoakim Strand.
Strand on pääministerin tuurauslistan mukaan vasta pääministerin 14. sijainen. Ensi viikon alkupuolella siis lähes koko hallitus lomailee.
Strandin pesti Suomen keskeisimpänä poliittisen vallan käyttäjänä kestää kaksi päivää.
Ensiviikon loppupuolen eli 17.–19. heinäkuuta pääministerin sijaistuksen hoitaa ulkoministeriElina Valtonen(kok). Hän on pääministerin 5. sijainen.
Sunnuntaina 20. heinäkuuta Petteri Orpo palaa muutamaksi päiväksi töihin.
Pääministeri Petteri Orpo lomailee kahdessa pätkässä. Kuvassa Orpon kanssa poseeraa Pessi-koira.Kuva:Ville-Veikko Kaakinen / HS
Orponkesäloman toinen osa alkaa 24. heinäkuuta ja jatkuu 10. elokuuta asti.
24.7.–3.8. pääministeriä tuuraa Valtonen. Maanantaina 4. elokuuta pääministeriä sijaistaa yhden päivän ajan puolustusministeriAntti Häkkänen(kok).
Ajalla 5.–10. elokuuta tehtävää hoitaa valtiovarainministeri Riikka Purra.
Pääministeri Orpo palaa lomien jälkeen töihin taas 11. elokuuta.",news
"Purra kertoo vieneensä tiedon graffitista eteenpäin.
Graffiti sijaitsee Suvilahden graffitiseinässä.Kuva:Kari Pullinen
HelsinginSuvilahdessa sijaitsevaan graffitiseinään on maalattu kuvat pääministeriPetteri Orposta(kok) ja valtiovarainministeriRiikka Purrasta(ps).
Kuvat jäljittelevät lännenelokuvista tuttuja etsintäkuulutusjulisteita. Niissä lukee, että Orpo ja Purra halutaan ”elävänä tai kuolleena”. Graffitiseinää hallinnoi energiayhtiö Helen.
Graffitista kertoi torstaina ensimmäisenäIltalehti.
Purra kertoo vieneensä tiedon graffitista eteenpäin.
”Kaikki väkivallalla, tappamisella ynnä muulla uhkaamiset menevät kohdallani valtioneuvoston kautta eteenpäin selvitykseen”, Purra viestittää HS:lle.
Pääministeri Orpo ei halunnut kommentoida asiaa.
Purranmukaan uhkaavat viestit eivät ole harvinaisia.
”Uhkauksia tulee valitettavasti säännöllisesti, pääasiassa somen kautta. Motiivina lienee poliittisesti motivoitu viha.”
Purraa esittävä graffiti maalattiin samaiseen graffitiseinään myösviime joulukuussa. Tuolloin Helen päätyi poistamaan graffitin.
HS ei torstaina iltapäivästä tavoittanut Heleniä kommentoimaan, aikovatko he poistaa nyt ilmestyneet graffitit.
Päivitetty klo 18.33: Lisätty tieto, että uutisesta kertoi ensimmäisenä Iltalehti.",news
"Vähemmistöjen oikeuksien puolustamisen ohella Budapestin Pridessa vastustettiin hallinnon hyökkäyksiä kansalaisyhteiskuntaa vastaan, Andersson arvioi.
Li Andersson (vas) osallistui lauantaina Budapestin Prideen. Hänen takanaan vasemmalla europarlamentaarikko Jussi Saramo (vas).Kuva:Aleksi Karppinen
Vasemmistoliiton europarlamentaarikko Li Andersson osallistui Budapestin Pride-tapahtumaan lauantaina.
Tapahtumaan osallistui jopa 200 000 ihmistä ja muun muassa 70 europarlamentaarikkoa, vaikka Unkarin viranomaiset yrittivät kieltää sen.
Anderssonin mukaan kyse on laajemmin ihmisten perusoikeuksista, ei vain seksuaali- ja sukupuolivähemmistöjen oikeuksista.
Hän vaatii EU:lta lisätoimia Unkarin hallituksen painostamiseksi perusoikeuksien kunnioittamiseen.
VasemmistoliitoneuroparlamentaarikkoLi Anderssoninmukaan Euroopan unionilla olisi nykyistä enemmän varaa painostaa Unkaria ja sen pääministeriViktor Orbánialopettamaan kansalaisyhteiskunnan tukahduttaminen.
Andersson osallistui lauantaina Unkarin Budapestissä järjestettyyn kiellettyyn Pride-tapahtumaan.
Jännitteisessä tilanteessa marssille osallistui seitsemänkymmentä europarlamentaarikkoa eri maista. Suomesta Prideen osallistuivat vasemmistoliiton mepeistä Andersson jaJussi Saramo. Heidän lisäkseen suomalaismepeistä tapahtumaan osallistui Sdp:nEero Heinäluoma.
”Näin suuri meppien läsnäolo on hyvin poikkeuksellista,” Andersson arvioi.
”Sitä käytettiin keinona lisätä paikallisten turvallisuutta tapahtumassa ja toisaalta tapana kerätä kansainvälistä huomiota sille, mitä Orbán nyt Unkarissa tekee.”
BudapestinPride-tapahtumaan osallistui arvioiden mukaan jopa 200 000 ihmistä. Tapahtumaa seurattiin tarkasti myös kansainvälisesti, sillä maan viranomaiset olivat kieltäneet sen.
Taustalla ovat Unkarin pääministeri Viktor Orbánin ja tämän hallituksen säätämät niin kutsutut lastensuojelulait. Orbánin hallinnon mukaan niillä estetään homoseksuaalisuuden ”mainostaminen” lapsille.
Pride-marssi taas pyrittiin kieltämään maaliskuussa säädetyllä toisella lailla, jolla kiellettiin edellistä rikkovien kokousten järjestäminen. Unkarin viranomaiset katsoivat, että Pride-tapahtumassa ”mainostettaisiin” homoseksuaalisuutta lapsille.
Anderssonkatsoo, ettei Budapestin Pridessa ollut kysymys vain seksuaali- ja sukupuolivähemmistöihin kohdistuneista toimista. Ongelma on hänen mielestään laajempi.
”Eivät nämä ikinä pysähdy vain yhteen vähemmistöryhmään. Kyse on ihmisten perusoikeuksista laajemminkin,” Andersson uskoo.
Hän muistuttaa, että laeilla rajoitetaan unkarilaisten kokoontumisen-, sanan- ja mielipiteenvapautta.
Euroopan unionissaUnkarin autoritääristä hallintoa on pyritty painostamaan esimerkiksi jäädyttämällä sen saamia tukia EU:lta. Anderssonin mukaan kiristysvaraa tuista löytyisi vielä.
”Toinen keino olisi Unkarin äänioikeuden jäädyttäminen EU:ssa. Siihen ei vielä ole ryhdytty,” hän kertoo.
Kolmantena keinona Andersson mainitsee Unkarin lainsäädännön haastamisen komission toimesta EU:n tuomioistuimissa.
Andersson katsoo, että kaikkia edellisiä keinoja tulisi käyttää Orbánia vastaan yhtä aikaa. Jo aiemmat painostuskeinot ovat hidastaneet kansalaisyhteiskuntaan kohdistuvien lakien etenemistä maan parlamentissa.
MyösHelsingissä järjestettiin lauantaina Pride-tapahtuma. Siinä missä Unkarissa pääministeri pyrki kieltämään tapahtuman, Suomessa sitä suojelemaan asettui tasavallan presidenttiAlexander Stubb. Andersson pitää myönteisenä sitä, että presidentti Stubb käytti arvovaltaansa tapahtuman suojelemiseksi.
”Kyllä se asettuu aika jyrkkään kontrastiin Unkarin tilanteeseen nähden.”",news
"Perussuomalaiset ja työnantajajärjestöt ovat huolissaan siitä, että EU:n direktiivin vuoksi valmisteltava uudistus sekoittaisi työehtosopimusjärjestelmän.
Ministereitä valtiopäivien avajaisissa helmikuussa. Keskellä perussuomalaisten puheenjohtaja, valtiovarainministeri Riikka Purra ja tasa-arvoasioista hallituksessa vastaava sosiaaliturvaministeri Sanni Grahn-Laasonen (kok).Kuva:Paula Kaskimaa / IS
Hallituksessaon syntynyt kiista naisten ja miesten välisen palkkatasa-arvon kohentamiseen pyrkivästä uudistuksesta, Helsingin Sanomien lähteet kertovat.
Valmisteltavan uudistuksen taustalla on EU:n niin sanottu palkka-avoimuusdirektiivi, joka hyväksyttiin edellisen hallituksen aikana. Direktiivi tulee saattaa kansallisesti voimaan viimeistään ensi vuoden kesäkuussa.
Perussuomalaiset on toistaiseksi pysäyttänyt uudistuksen etenemisen, eikä hallitus ole siksi vielä antanut asiasta esitystä.
Direktiivin mukaan työmarkkinaosapuolten sopimusvapaus turvataan vastaisuudessakin. Perussuomalaiset ja työnantajajärjestöt ovat kuitenkin huolissaan siitä, että toukokuussa valmistunut esitysluonnos tosiasiassa pakottaisi työnantajia määrittämään palkkoja ohi työehtosopimusjärjestelmän.
Huolikohdistuu ennen kaikkea esitysluonnoksen pykälään, jonka mukaan työnantajien tulisi maksaa samaa palkkaa samasta tai samanarvoisesta työstä. Samanarvoinen työ määritettäisiin neljällä kriteerillä. Ne olisivat pätevyys, kuormitus, vastuun määrä ja työolot.
Perussuomalaisten mielestä palkkojen pitää määräytyä työehtosopimusten sekä työmarkkinoiden kysynnän ja tarjonnan perusteella, ei lakiin lisättävien kriteereiden perusteella. Jos palkkausta pitäisi kohentaa lain perusteella ohi työehtosopimusten, julkisen talouden kantokyky ja yritysten toimintaedellytykset voisivat perussuomalaisten mukaan pahimmillaan vaarantua.
Perussuomalaisista alleviivataan, ettei puolue vastusta palkkatasa-arvoa tai naisten palkkauksen kohentamista. Puolueen mielestä oikea keino siihen on kuitenkin lain sijaan työehtosopimusjärjestelmä.
Jos työnantajien pitäisi alkaa määrittää palkkoja työehtosopimusten ohella lain kriteerien perusteella, seurauksena olisi perussuomalaisten mukaan kaaos.
Perussuomalaiset kavahtaa myös sitä, että työnantajien pitäisi raportoida palkkauksestaan tasa-arvovaltuutetun toimistoon palkattaville virkamiehille. Puolueessa suunnitelmaa kutsutaan ”tasa-arvo-stasiksi”. Velvoitteiden rikkomisesta voisi esitysluonnoksen mukaan seurata sakot.
Esitysluonnoksessaehdotusten vaikutuksia esimerkiksi julkiseen talouteen arvioidaan vain lyhyesti. Vaikutusarviossa sanotaan, että ”paremmin toteutuva tasa-arvo olisi eduksi koko yhteiskunnalle”.
”Sukupuolten palkkaeron kaventuminen voisi vähentää köyhyysriskiin kuuluvien osuutta ja mahdollisesti kasvattaa kokonaisansioita. Toisaalta naisten keskipalkkojen kasvu saattaisi kompensoitua mahdollisesti miesten palkkojen hitaamman nousun vuoksi”, luonnoksessa sanotaan.
Hallituksessaesityksestä vastaa kokoomuksen sosiaaliturvaministeriSanni Grahn-Laasonen. Kokoomus on Helsingin Sanomien tietojen mukaan etsinyt työ- ja elinkeinoministeriön virkamiesten kanssa ratkaisua samaa ja samanarvoista työtä koskevan pykälän muotoiluun.
Myös kokoomus ottaa työnantajajärjestöjen huolen työehtosopimusjärjestelmän sekoittamisesta vakavasti. Toisaalta sosiaali- ja terveysministeriön virkamiehet katsovat, että EU:n direktiivi velvoittaa Suomea tuomaan lainsäädäntöön samanarvoisen työn kriteerit.
Muutoksia toukokuun esitysluonnokseen on jo tehty, mutta ne eivät vielä tyydytä perussuomalaisia. Puolueen mielestä samanarvoisen työn kriteerit tulisi kirjata lakiin vain esimerkinomaisina.
Perussuomalaiset vastustaa myös kirjausta, jonka mukaan työpaikoilla saisi vastaisuudessa käyttää vain sukupuolineutraaleja tehtävänimikkeitä.
Kokoomuksentavoitteena on ollut saada hallituksen esitys lähetettyä eduskuntaan niin, että se ehdittäisiin syksyllä käsitellä niin sanottuna budjettilakina.
Hallituksen kiistojen vuoksi esityksen antaminen voi viivästyä.",news
"Lulu Ranteen mukaan perussuomalaiset ei ole kuitannut Suomen sitoutumista EU-tavoitteeseen. Aiemmin puolue on osana hallitusta tavoitteen hyväksynyt.
Perussuomalaisten liikenne- ja viestintäministeri Lulu Ranne kuvattiin maanantaina Raumalla puolueen ministeriryhmän kesäkokouksessa. Ranne kuuluu hallituksessa puhtaan energian, ympäristön ja huoltovarmuuden ministerityöryhmään.Kuva:Roni Rekomaa / Lehtikuva
Perussuomalaiset irtautuu Suomen sitoutumisesta EU:n 90 prosentin päästövähennystavoitteeseen vuoteen 2040 mennessä.
Liikenne- ja viestintäministeri Lulu Ranne kertoo, ettei puolue ole hyväksynyt ympäristöministeriön ilmoittamaa sitoutumista.
Hallituksen energia- ja ilmastostrategian valmistuminen viivästyy puolueiden erimielisyyksien vuoksi.
Perussuomalaiset vaatii strategiaan kirjauksia metsänhakkuiden rajoittamattomuudesta ja taloudellisten vaikutusten huomioimisesta.
Toiseksisuurin hallituspuolue perussuomalaiset irtautuu Suomen sitoutumisesta EU:n ilmastotavoitteeseen vain päivä sen jälkeen, kun Suomi tuosta sitoutumisesta ilmoitti.
EU-komissioesitti keskiviikkona, että EU kirjaisi ilmastolakiinsa tavoitteeksi vähentää päästöjä 90 prosenttia vuoteen 2040 mennessä suhteessa vuoden 1990 tasoon. Suomen ympäristöministeriö lähetti pian tämän jälkeen tiedotteen, jossa sanottiin Suomen tukevan tavoitetta.
Tiedotteessa ympäristö- ja ilmastoministeriSari Multala(kok) totesi, että komission ehdotus on linjassa Suomen ennakkovaikuttamisen painopisteiden kanssa.
Nyt kuitenkin perussuomalaisten puolesta ilmastoasioista neuvotteleva liikenne- ja viestintäministeriLulu Rannesanoo HS:lle, että perussuomalaiset ei ole tätä sitoutumista hyväksynyt.
”Emme me ole sellaista kuitanneet”, Ranne sanoo.
”Tämä on vanhaa kannanmuodostusta. Nyt olosuhteet ovat muuttuneet ja EU:ssa päättäjätkin ovat muuttuneet”, Ranne sanoo.
Kesän 2024 EU-vaaleissa vihreät kokivat tappiota eri puolilla Eurooppaa ja näin komissiostakin tuli edeltäjäänsä vähemmän vihreä.
EU-komission esityksen täytyy läpäistä EU:n normaali lainsäädäntöprosessi, jossa ovat mukana myös EU-parlamentti ja EU:n neuvosto, jossa istuu jäsenmaiden hallitusten ministereitä.
”Se ei ole läpihuutojuttu”, Ranne sanoo.
Tarkoitatteko, että perussuomalaiset ei voi nyt sitoutua 90 prosentin tavoitteeseen vai että te vastustatte sitä?
”Emme ole sitä tässä vaiheessa kuitanneet.”
Ranteenilmoitus näyttää olevan mahdollisesti osin ristiriidassa sen kanssa, mitä hallituksessa ja eduskunnassa on viime vuonna hyväksytty. EU-komissio ilmoitti jo vuoden 2024 helmikuussa, että se suosittaa 90 prosentin päästövähennystavoitetta vuodelle 2040.
Tuolloin Suomi oli ensimmäisten EU-maiden joukossa hyväksymässä tavoitetta, mitä tuolloinen ympäristö- ja ilmastoministeriKai Mykkänen(kok) piti esillä. Perussuomalaiset oli tuolloinkin hallituksessa.
Tuolloin hallituksen EU-ministerivaliokunta ja eduskunnan suuri valiokunta hyväksyivätmuistion, jossa todettiin näin:
”Suomi tukee komission ehdotusta asettaa EU:lle vuodelle 2040 90 prosentin nettopäästövähennystavoite, joka kattaa sekä päästöt että poistumat. Samalla Suomi korostaa, että tavoitteen toimeenpanon pääpainon tulisi olla kustannustehokkaissa päästövähennyksissä ja että tavoitetta toimeenpanevassa lainsäädännössä olisi huomioitava maankäyttösektorin nykytilanne ja epävarmuudet.”
Myös perussuomalaisten varapuheenjohtajaTeemu Keskisarjasanoi torstaina Ylellä, ettei perussuomalaiset tue komission ehdotusta. Ranteen näkemyksestä kertoi ensimmäisenäIltalehti.
Ranteenilmoitus ajoittuu aikaan, jolloinPetteri Orpon(kok) hallituksen puolueet yrittävät päästä sopuun hallituksen energia- ja ilmastostrategiasta. Kyse on ilmastopolitiikan linjapaperista, jollaisen jokainen hallitus tekee.
Tämän hallituksen kohdalla strategiasta on odotettu vastausta siihen, miten Suomi pitää kiinni vuoden 2035 hiilineutraaliustavoitteestaan tilanteessa, jossa metsien ja maaperän hiilinielut ovat heikentyneet olemattomiin.
Orpon hallituksen piti tuo strategia tuottaa jokeväällä ja sitten kesän korvalla. Nyt on heinäkuu ja työ on vieläkin kesken. Varsinkin Rkp:n ja perussuomalaisten ilmastokannat ovat kaukana toisistaan.
Ranne myöntää avoimesti, että vaikeaa on ollut.
”Ei hirveän hyvältä näytä. Mutta yhä me väännämme.”
Aikaisemmin hallituslähteistä tuli tietoja, että strategia voisi valmistua tällä viikolla. Nyt Ranne ei pidä sitä kovin todennäköisenä. Hän olisi jo valmis siirtämään työtä lomien jälkeiseen aikaan elokuulle.
Ranteen mukaan perussuomalaiset vaatii, että strategiaan kirjattaisiin nykyistä selvemmin esimerkiksi hallitusohjelman kirjaus siitä, että metsien hakkuita ei rajata.
Lisäksi Ranne kertoo, että perussuomalaisille ovat tärkeitä ”olosuhteiden muutosten huomiointi ja talouden, turvallisuuden ja huoltovarmuuden näkökulmat”.
”Paljon riittää tekemistä. Kaikki haluavat päästöjä vähentää, mutta ratkaisun pitää olla kestävä myös Suomen talouden, kansalaisten ja elinkeinoelämän kannalta”, Ranne sanoo.
”Ei voi olla sellaista, että ripottelemme tuhkaa päällemme ja nostamme hintoja. Puolia täytyy pitää.”
Rannemuistuttaa, että hallitus sai kuitattua Kaisun eli keskipitkän aikavälin ilmastosuunnitelman.
”Kaisu meni ja sen kanssa pystymme elämään.”
Hänen mukaansa sinne saatiin mukaan hyviä asioita, kuten autojen romutuspalkkio.
Ranne katsoo, että perussuomalaisten näkemysten esiin tuonnin kannalta hallituksen energia- ja ilmastostrategia on vielä tärkeämpi.
Metsänhakkuiden rajoittamattomuuden ja talousnäkökulman lisäksi Ranne sanoo perussuomalaisten toivovan strategiaan jonkinlaista noteerausta siitä, että Suomi ei välttämättä pysty saavuttamaan vuoden 2035 tavoitettaan.",news
"Sotatieteiden dosentti Ilmari Käihkö sanoo, että Yhdysvaltojen päätös keskeyttää tietty Ukraina-apu tulee Ukrainalle vaikeaan aikaan ja on omiaan heikentämään Ukrainan jo heikkoa ilmatorjuntakykyä.
Sotatieteiden dosentti Ilmari Käihkö arvioi, että Yhdysvaltojen päätös keskeyttää tietty aseapu Ukrainaan vaikeuttaa Ukrainan tilannetta sodassa.Kuva:Petteri Tuohinen / HS
Yhdysvallat keskeyttää asetoimituksia Ukrainaan, mikä heikentää maan ilmatorjuntakykyä, sanoo sotatieteiden dosentti Ilmari Käihkö.
Keskeytykseen kuuluu Patriot-ilmatorjuntajärjestelmän osia, jotka ovat olleet tärkeitä Ukrainan puolustukselle Venäjän ballistisia ohjuksia vastaan.
Päätös tulee Ukrainalle vaikeaan aikaan, kun Venäjän sotilaallinen voima kasvaa ja ilmaiskut ovat lisääntyneet.
Käihkön mukaan päätös todennäköisesti lisää siviiliuhreja ja materiaalituhoja Ukrainassa.
SotatieteidendosenttiIlmari Käihköarvioi, että Yhdysvaltojen päätös keskeyttää tietty aseapu Ukrainalle on sekä sotilaallisesti että poliittisesti merkittävä. Se vaikeuttaa Ukrainan tilannetta nyt jo yli kolme vuotta kestäneessä sodassa.
”Vaikea tilanne vaikeutuu entisestään”, Käihkö tiivistää.
Valkoinen talo kertoi aiemmin keskeyttävänsä tietyt presidenttiJoe Bideninhallinnon lupaamat asetoimitukset Ukrainaan. Päätöstä perusteltiin arviolla, joka liittyy Yhdysvaltojen omiin sotilaallisiin tarpeisiin.
The Financial Timesinmukaan keskeytettävään aseapuun kuuluu muun muassa Patriot-ilmatorjuntajärjestelmän osia, kymmeniä olalta laukaistavia ilmatorjuntaohjuksia ja F-16-hävittäjistä laukaistavia ohjuksia.
Käihkösanoo, että päätös on Ukrainalle vaikea ennen muuta, koska se osuu aikaan, jona Venäjän voima samanaikaisesti kasvaa.
Venäjällä on miehistöylivoima, ja aseiden tuotantomäärät ovat kasvaneet. Tämä on johtanut poikkeuksellisen suuriin ilmaiskuihin viime aikoina.
Lisäksi vastikään raportoitiin Ukrainan tiedustelun tiedoista, joiden mukaan jopa 30 000 pohjoiskorealaista sotilasta olisi tulossa Venäjän sotilaiden tueksi. Asiasta kertoi yhdysvaltalaismediaCNN.
”Eli samaan aikaan, kun Venäjän voima kasvaa, niin tämä [Yhdysvaltojen päätös] heikentää Ukrainan sotilaallista kykyä.”
Käihkö korostaa myös, että kyseessä tiettävästi olevat Patriot-järjestelmän osat ovat Ukrainalle hyvin tärkeitä. Niitä ei tuota kukaan muu kuin Yhdysvallat. Ja ne ovat ainoita aseita, joilla Ukraina on kyennyt pudottamaan Venäjän ballistisia ohjuksia.
Käihkömuistuttaa, että Ukrainan ilmatorjuntakyky on jo päätöstä ennen ollut heikko. Esimerkiksi yhdessä viime viikonlopun hyökkäyksessä vain pieni osa Venäjän ballistisista ohjuksista kyettiin pudottamaan.
”Eli jos kyky on ollut heikko aiemmin, niin nyt se todennäköisesti käytännössä katoaa kokonaan.”
”Ja nämä ovat todellakin niitä aseita, joilla Venäjä pystyy aiheuttamaan suurinta tuhoa. Tämä väistämättä vaikeuttaa Ukrainan sotaa. Se aiheuttaa lisää siviiliuhreja ja materiaalituhoja.”
Yhdysvaltojenpäätöksellä on myös poliittinen puolensa. Käihkö toteaa, että presidenttiDonald Trumpinhallinnolla ollut koko alkukautensa epäselvä linja Ukrainan suhteen.
Vastikään viime viikolla sotilasliitto Naton huippukokouksessa Trump antoi ymmärtää, että Yhdysvallat voisi harkita lähettävänsä lisää Patriot-ohjuksia Ukrainaan. Tämän jälkeen kerrottiin kuitenkin, että jo luvattuja aseita ei toimiteta.
Tietoja on tihkunutmyös siitä, että Yhdysvaltojen jo lupaamia aseita olisi jumissa Ukrainan rajan toisella puolella Puolassa. Asiasta kertoi Yhdysvaltojen julkisen palvelun radion NPR:n Yhdysvaltojen puolustusministeriötä seuraava toimittajaviestipalvelu X:ssä.
”Siellä on ilmiselvästi eri toimijoita, joilla on eri intressit, eri näkemys Ukrainasta”, Käihkö sanoo.
Hänen mukaansa konkreettiset hallinnon teot viittaavat kuitenkin Ukrainan kannalta huonoon suuntaan.
Tätä käsitystä vahvistiNew York Timesinvastikään uutisoimat tiedot siitä, kuinka Trumpin hallinnon löyhä sanktiopolitiikka on johtanut tiettyjen asejärjestelmissäkin käytettävien tuotteiden, kuten sirujen, toimitusten helpottumiseen Venäjälle.
”Itse olen ollut skeptinen Trumpin ja Ukrainaan suhteen jo alusta alkaen, eikä ole ilmennyt mitään, joka olisi muuttanut tätä näkemystäni”, Käihkö sanoo.
Trumpin hallinto pyrki keskiviikkona rauhoittelemaan keskustelua aseapupäätöksestä. Ulkoministeriön edustajaTammy Brucesanoi AFP:n mukaan, että kyse ei ole Yhdysvaltojen aseavun lopettamisesta. Kyse on yhdestä tapauksessa ja tilanteessa ja muusta apuun liittyvästä keskustellaan vastaisuudessa.",news
"Hallitus helpottaa lainanottoa tukeakseen asuntokauppaa ja rakentamista.
Kiinteistövälittäjä Katariina Raitamäki esitteli yksiötä Helsingin Kalliossa joulukuussa 2023.Kuva:Kalle Koponen / HS
Hallitus esittää asuntolainan takaisinmaksuajan pidentämistä 35 vuoteen nykyisestä 30 vuodesta.
Lakiesitys lähti lausuntokierrokselle maanantaina, ja sillä pyritään tukemaan asuntokauppaa ja rakentamista.
Muutos pidentäisi laina-aikoja Ruotsin mallin suuntaan ja alentaisi kuukausieriä.
Suomessavoi pian saada asuntolainan takaisinmaksuajaksi 35 vuotta, jos hallitus saa esityksensä läpi. Ehdotus koskee uusia lainoja.
Lakiesitys lähti maanantaina lausuntokierrokselle.
Hallitus haluaa tukea laina-ajan pidennyksellä asuntokauppaa ja rakentamista, valtiovarainministeriön tiedotteessa kerrotaan. Aikaisemmin asuntolainan laina-aika on ollut Suomessa enimmillään 30 vuotta.
Pidemmät laina-ajat pienentäisivät uusien asuntolainojen kuukausieriä, kun lainasumman takaisinmaksu jakautuisi pidemmälle ajalle. Hallitus toivoo tämän rohkaisevan ihmisiä asuntokaupoille.
Laina-aikamuutos on yksi monista talouskasvun piristykseksi tehdyistä päätöksistä, joita hallitus teki kevään kehysriihessä.
Laina-aikojenpidentäminen muuttaisi Suomen asuntolainakantaa ruotsalaisempaan suuntaan. Länsinaapurissa on tunnetusti myönnetty huomattavan pitkäaikaisia asuntolainoja. Se tarkoittaa, että asuntovelalliset maksavat kuukausittain lähinnä lainan korkoja.
Ruotsissa asuntolainan takaisinmaksuaika voi olla jopa 60 vuotta.
Ruotsissakin on tosin viime vuosina asetettu vaatimuksia, jotka pakottavat lyhentämään suhteellisesti suurimpia asuntolainoja vuosittain edes jonkin verran.
Suomenhallituksen päätökseen sisältyy muitakin asuntolainan ottoa helpottavia kohtia.
Finanssivalvonta saisi asettaa asuntolainakaton enimmillään 95 prosenttiin asunnon arvosta kaikille asunnonostajille. Nykyisin lainakatto voi olla enintään 90 prosenttia muille kuin ensiasunnon ostajille.
Taloyhtiölainojen sääntelyä puolestaan voitaisiin muuttaa asetuksella suhdannetilanteen mukaan, hallitus esittää. Niissä lyhennysvapaan kesto voisi vaihdella yhdestä kahteen vuoteen ja takaisinmaksuaika 30 vuodesta 35 vuoteen.
Rakennusala on suhdanneherkkää: hyvinä aikoina on aina olemassa markkinoiden ylikuumenemisen vaara. Epävarmoina aikoina taas saatetaan rakentaa liian vähän, kun laina-hanat menevät kiinni, ja ostajat ryhtyvät varovaisiksi.
Hallituksen esityksen lausuntoaika päättyy 24. elokuuta.",news
"Lisätoimia tarvitaan, sanoi ympäristö- ja ilmastoministeri Sari Multala (kok) tiedotustilaisuudessa. Suomi ei näytä tällä hetkellä saavuttavan EU:n nielutavoitteita.
Multala kiisti, että hallituksen sisällä olisi ilmastotavoitteisiin liittyvää eripuraa.Kuva:Antti Aimo-Koivisto / Lehtikuva
Suomennettopäästöt laskivat viime vuonna vain noin prosentin edellisvuodesta, selviää hallituksen perjantaina antamastailmastovuosikertomuksesta. Nettopäästöillä tarkoitetaan päästöjen ja hiilinielujen yhteisvaikutusta.
Suuri merkitys kokonaisuudelle on maankäyttösektorilla. Sektori on ollut nettopäästölähde vuodesta 2018 lähtien ja metsät vuodesta 2021 lähtien.
Ympäristöministeriön erityisasiantuntijaSally Weaversanoi tiedotustilaisuudessa, että tietojen taustalla ovat päivitetty inventaario ja tuoreet mittaustulokset maastosta.
”Meillä maaperän päästöt ovat kasvavia, kun ilmasto lämpenee. Metsien kasvu on myös hidastunut. Ja hakkuut ovat pysyneet meillä korkealla näinä vuosina”, jolloin biomassaa poistuu metsästä enemmän kuin aiemmin.
Weaverin mukaan näyttää siltä, ettei Suomi ole saavuttamassa EU:n nielutavoitetta kaudelle 2021–2025. Myös kauden 2026–2030 osalta näyttää hänen mukaansa huolestuttavalta.
”Lisätoimia tarvitaan kohti näitä EU-tavoitteita.”
Päästökauppasektorinpäästöt laskivat viime vuonna 14 prosenttia ja taakanjakosektorin yhden prosentin verran. Ne kuitenkin ylittivät Suomelle asetetun vuotuisen kiintiön.
Päästökauppasektori kattaa EU:n yleisen päästökaupan piiriin kuuluvien laitosten, kuten suurten teollisuuslaitosten sekä sähkön- ja energiantuotantolaitosten, päästöt. Taakanjakosektorille kuuluvat päästökaupan ja maankäyttösektorin ulkopuolelle jäävät päästöt, joita aiheuttavat muun muassa liikenne, maatalous sekä jätteiden käsittely ja jätteenpoltto.
Vaikka taakanjakosektorin päästöt laskivat kokonaisuudessa, liikenteen päästöt kasvoivat. Tämän kerrotaan johtuvan uusiutuvan polttoaineen jakelun vähenemisestä.
Ilmastolakiinon kirjattu tavoite, että Suomi on hiilineutraali vuoteen 2035 mennessä. Se tarkoittaa, että nettopäästöjen tulee silloin olla nolla.
”Ilman merkittäviä lisätoimia kaikilla sektoreilla tätä tavoitetta ei tulla saavuttamaan”, Weaver sanoi.
Hän korosti, että toimia tarvitaan erityisesti maankäyttösektorilla, jossa päästöt nyt kasvavat.
Ilmastolakiin on kirjattu myös päästövähennystavoitteet. Tavoitteena on 60 prosentin vähennys vuoteen 2030 mennessä, 80 prosentin vähennys vuoteen 2040 mennessä ja vähintään 90 prosentin vähennys vuoteen 2050 mennessä verrattuna vuoden 1990 tasoon.
Nykytoimeteivät raportin mukaan näihin riitä. Jos hiilidioksidin talteenottoteknologiat otetaan huomioon päästöjä vähentävänä tekijänä, tavoitteet kuitenkin saavutetaan.
Sitoutuminen ilmastolain tavoitteisiin on kirjattuPetteri Orpon(kok) hallituksen ohjelmaan. Ympäristö- ja ilmastoministeriSari Multala(kok) sanoi tiedotustilaisuudessa, että vuosikertomus osoittaa lisätoimien olevan tarpeen.
”Maankäyttösektorin päästökehitys menee väärään suuntaan tavoitteisiin nähden, ja tämän haasteen mittakaava on suuri”, Multala sanoi.
”On myös selvää, että mitkään päätökset tähän liittyen eivät ole helppoja, sillä se vaatii monenlaisia toimenpiteitä. Ja on myös yhteen sovitettavaa”, paitsi taloudellisesta myös luonnon monimuotoisuuden näkökulmasta.
Hallituksen on tarkoitus linjata uusista ilmastotoimista energia- ja ilmastostrategiassa sekä keskipitkän aikavälin ilmastosuunnitelmassa, jotka ovat lähdössä lausuntokierrokselle lähiviikkoina.
Multala kiisti, että hallituksen sisällä olisi asiasta eripuraa. Ilmastotavoitteisiin ovat suhtautuneet kriittisesti aiemmin sekä perussuomalaiset että kristillisdemokraatit.",news
"Kiinan ulkoministeri myönsi viime viikolla suljetussa tapaamisessa, että maa tukee Venäjää.
”Se, kuinka Kiina suhtautuu Putinin sotaan, on suhteitamme määrittävä tekijä”, sanoo Euroopan komission puheenjohtaja Ursula von der Leyen.Kuva:Jean-Christophe Verhaegen / AFP
Bryssel
Euroopan komission puheenjohtaja Ursula von der Leyen sanoo Kiinan mahdollistavan Venäjän hyökkäyssodan Ukrainassa.
Von der Leyenin mukaan Kiinan tuki Venäjälle heikentää Euroopan turvallisuutta ja estää EU:n ja Kiinan suhteiden syventämisen.
Kiinan ulkoministeri Wang Yi myönsi viime viikolla suljetussa tapaamisessa maan tukevan Venäjää Ukrainan sodassa.
Kiinantuki Venäjän hyökkäyssodalle Ukrainassa heikentää Euroopan turvallisuus­tilannetta ja estää suhteiden syventämisen EU:n kanssa, varoittaa Euroopan komission puheenjohtajaUrsula von der Leyen.
”Voimme sanoa, että Kiina tosiasiassa mahdollistaa Venäjän hyökkäyssodan, emmekä voi hyväksyä sitä”, von der Leyen sanoi tiistaina Strasbourgissa Euroopan parlamentin täysistunnossa.
EU:n ja Kiinan korkeimman poliittisen johdon on tarkoitus tavata heinäkuun lopulla Kiinassa järjestettävässä huippukokouksessa, joka juhlistaa kahdenvälisten suhteiden 50. vuosipäivää.
Muun muassa Ukrainan sotaa koskevien erimielisyyksien vuoksi odotukset kokouksen tulosten osalta ovat kuitenkin hyvin matalat. Ilmassa on spekulaatioita, että kokous peruttaisiin tai sitä supistettaisiin.
Von der Leyenintiistainen puhe maalasi kuvan suhteesta, joka muuttuu koko ajan vaikeammaksi ja koettelee EU:n kärsivällisyyttä.
”Jos haluamme syventää suhdettamme, meidän täytyy löytää todellisia ratkaisuja kysymyksiin, jotka ovat olleet umpisolmussa liian pitkään. Tämä on viesti, jonka tuon EU–Kiina-huippukokoukseen.”
Yksi umpisolmuista on Kiinan tuki Venäjälle. EU vaatii entistä voimakkaammin Kiinaa muuttamaan linjaansa.
”Jos Kiina väittää puolustavansa kansainvälistä järjestystä, sen pitäisi yksiselitteisesti tuomita Venäjän toimet, kun se loukkaa Ukrainan itsemääräämisoikeutta ja rajoja, ja toimia sen mukaisesti.”
”Se, kuinka Kiina suhtautuuPutininsotaan, on suhteitamme määrittävä tekijä”, von der Leyen sanoo.
VirallisestiKiina väittää olevansa Ukrainan sodassa neutraali osapuoli.
Viime viikolla Kiinan ulkoministeriWang Yikuitenkin lipsui viralliselta linjalta ja myönsi suljettujen ovien takana, että Kiina tukee Venäjän hyökkäyssotaa Ukrainassa, koska pelkää, että sodan päättyessä Yhdysvallat kääntäisi kaiken huomionsa Tyynenmeren suuntaan.
Wang kertoi maan linjasta tapaamisessa EU:n ulkopoliittisen edustajanKaja Kallasinkanssa Brysselissä. Pitkässä tapaamisessa Kallas haastoi Wangia Kiinan roolista Ukrainan sodassa. HS:lle kerrotun mukaan Wang silmin nähden turhautui keskusteluun eikä enää pitäytynyt etukäteen valmistelluissa nuoteissa.
Wangin kommenteista uutisoi ensimmäisenäSouth China Morning Post.
EUon kuitenkin jo pitkään nähnyt Kiinan Venäjän tukijana. Valtaosa Venäjän aseteollisuuden tarvitsemasta kehittyneestä teknologiasta kulkee Kiinan kautta.
Lauantaina, Venäjän massiivisen ilmahyökkäyksen jälkeen, Ukrainan ulkoministeriAndrii Sybihajakoi sosiaalisessa mediassa kuvan Venäjän käyttämän Shahed-droonin komponentista, joka oli valmistettu hiljattain kiinalaisella tehtaalla.
Viime syksynä EU-maiden tiedustelupalvelut kertoivat, että Kiinassa sijaitseva tehdas valmistiVenäjälle pitkän kantaman droonejaUkrainan rintamalla käytettäväksi. HS:n haastattelemat diplomaatit pitivät hyvin epätodennäköisenä, että Kiinan valtion johto ei olisi tietoinen tehtaan toiminnasta.
Myöstaloussuhteet Kiinan kanssa muuttuvat koko ajan jännitteisemmiksi. Von der Leyen syytti Kiinaa kotimaisten yritysten suosimisesta ja tuetun teollisuustuotannon dumppaamisesta maailmanmarkkinoille.
”Tämä ei ole reilua. Järjestelmä on ilmiselvästi vinoutunut.”
Oikaisu 9.7. klo 11.43: Kiinan ulkoministerin sukunimi on Wang, ei Yi.",news
"Epäluottamusta koskevan esityksen taustalla on koronarokotteisiin liittyvä niin sanottu Pfizergate.
Europarlamentaarikot Sebastian Tynkkynen (ps), Li Andersson (vas), Mika Aaltola (kok) ja Katri Kulmuni (kesk).Kuva:Kimmo Räisänen, Rio Gandra / HS, Sami Kilpiö / HS
Euroopan parlamentti äänestää torstaina Euroopan komission ja puheenjohtaja Ursula von der Leyenin luottamuksesta.
Epäluottamuslausetta esittävät pääosin laitaoikeistolaiset mepit kevään niin sanotuin Pfizergate-skandaalin vuoksi.
Komission kaatumista pidetään epätodennäköisenä, sillä se vaatisi kahden kolmasosan enemmistön parlamentissa.
Euroopan parlamenttiäänestää torstaina Euroopan komission ja sen puheenjohtajanUrsula von der Leyeninnauttimasta luottamuksesta. Joukko pääosin laitaoikeistolaisia europarlamentaarikkoja esittää, ettei komissio nauttisi parlamentin luottamusta.
Komission kaatumista on pidetty hyvin epätodennäköisenä. Epäluottamuslause vaatisi läpi mennäkseen kahden kolmasosan enemmistön parlamentissa.
Muodollisena syynä epäluottamuslauseen jättämiselle on keväällä puhjennut koronarokotteiden hankkimista koskenut poliittinenskandaali.
Von der Leyen neuvotteli vuonna 2021 koronarokotteiden hankkimisesta Pfizer-lääkeyhtiön johdon kanssa suoraan tekstiviestitse ohi muiden EU-elinten. Von der Leyenin menettelyä asiassa on moitittu avoimuuden puutteesta ja hankintaprosessien ohittamisesta.
Epäluottamuslausettakoskevan esityksen allekirjoittaneet kuuluvat erityisesti oikeistokonservatiiviseen ECR-ryhmään. Suomesta ryhmään kuuluu perussuomalaiset.
Yksikään suomalaismeppi ei kuulu allekirjoittaneiden joukkoon, ei siis myöskään perussuomalaisten ainoa meppiSebastian Tynkkynen. Tynkkynen kertoo kuitenkin HS:lle äänestävänsä komission luottamusta vastaan.
Tynkkynen katsoo, että luottamusäänestys kumpuaa tyytymättömyydestä komission tähänastiseen työhön.
”Oikealla nähdään, että Euroopassa tarvittaisiin isoja suunnanmuutoksia esimerkiksi sääntelyn purkamisen, ilmastopolitiikan ja maahanmuuttopolitiikan osalta”, Tynkkynen kommentoi.
Hän katsoo toimien olleen turhan vähäisiä.
ECR-ryhmästäesityksen allekirjoittaneita on erityisesti puolalaisesta Laki ja oikeus -puolueesta. Muista ryhmistä allekirjoittajia löytyy laita- ja äärioikeistolaisista ryhmistä. Moni heistä edustaa esimerkiksi saksalaista Vaihtoehto Saksalle -puoluetta (AfD). Joukossa on myös Venäjään myötämielisesti suhtautuvia meppejä.
VasemmistoliitonLi AnderssonarvioiYlelle, että ainakin osa vasemmistoryhmästä tulisi äänestämään luottamusta vastaan. Syynä on hänen mukaansa komission liian oikeistolainen politiikka.
Von der Leyenin takana on kuitenkin paitsi oma ryhmä EPP myös perinteisen ”Suuren koalition” muut ryhmät. Niitä ovat sosiaalidemokraatit, keskustaoikeistolainen Renew ja osa vihreistä. Suomalaispuolueista kokoomus kuuluu EPP:hen, Sdp sosiaalidemokraatteihin ja keskusta ja Rkp puolestaan Renewiin.
Parlamenttikävi asiasta maanantaina täysistunnossa värikkään keskustelun.
Von der Leyen vastasi kritiikkiin toteamalla, että pitää esitystä epäluottamuslauseesta salaliittoteorioihin pohjautuvana. Hän kuitenkin katsoi, että keskustelua aiheesta on tärkeää käydä, kunhan se pohjautuu tosiasioihin.
Von der Leyen sanoi, että vaikka keskusteluja lääkeyhtiöiden johtajien kanssa käytiin, rokotehankinnat tehtiin asianmukaisesti ja jäsenmaat saivat asioista kaiken tiedon. Hänen mukaansa hankintaprosessiin ei liittynyt mitään salaperäistä.
Sosiaalidemokraattien ryhmän puheenjohtajaIratxe García Pérezsanoi, ettei ryhmä äänestä komissiolle epäluottamusta, koska ei halua antaa äärioikeistolle lainkaan lisää valtaa. Samalla ryhmä kuitenkin arvosteli EPP:n puheenjohtajaaManfred Weberiäsiitä, että ryhmä on tehnyt parlamentissa yhteistyötä laitaoikeiston kanssa.
Täysistuntoon osallistuivat myös kaikki von der Leyenin komissaarit. Sillä pyrittiin arveluiden mukaan lisäämään painetta parlamentaarikkoja kohtaan.
Mikäli von der Leyen ei puheenjohtajana enää nauttisi parlamentin luottamusta, samalla kaatuisi koko komissio.
Euroopan komission puheenjohtaja Ursula von der Leyen piti maanantaina puheen Euroopan parlamentin istunnossa Strasbourgissa, Ranskassa.Kuva:Jean-Christophe Verhaegen / AFP
KokoomukseneuroparlamentaarikkoMika Aaltolakatsoo, että komission kaatuminen olisi Euroopalle huono uutinen.
”Tässä on niin paljon myrskyjä maailmassa, että viimeinen asia, mitä nyt kaivattaisiin, olisi se, että kotipesä on sekaisin”, Aaltola sanoi HS:lle.
Aaltola viittaa muun muassa käynnissä oleviin kauppaneuvotteluihin Yhdysvaltain kanssa ja Euroopan puolustusvalmiuden kiireelliseen kasvattamiseen. Komission kaataminen muodostaisi huonon lähtökohdan jatkolle, hän painottaa. Samoja näkökulmia painotti täysistunnossa myös EPP:n Weber.
”Radikaali oikeisto näkee komissiossa jotakin salamyhkäistä ja salaliittolaista. En tätä tulkintaa jaa. Ne [Pfizer-tapaukseen liittyvät] asiat puidaan oikeudessa”, Aaltola sanoo.
Jos erittäin epätodennäköinen skenaario toteutuisi ja komissio kaatuisi, Aaltola katsoisi sen hyödyttävän erityisesti Venäjää.
”Venäjällä se varmasti hymyilyttäisi, jos saataisiin komissio kaatumaan ja sekamelskaa aikaiseksi. Eurooppa näyttäisi heikolta, kun sen täytyisi näyttää nyt vahvalta.”
MyösRenew-ryhmään kuuluvaKatri Kulmuni(kesk) katsoo, ettei komission kaatumisesta syntyvä kaaos tietäisi Euroopalle hyvää.
”Minusta äänestys on lähinnä kiusantekoa laitaoikeiston osalta komissiota ja sen puheenjohtajaa kohtaan”, Kulmuni sanoo.
Hän kuitenkin lisää, ettei myöskään Renew-ryhmässä olla kaikilta osin tyytyväisiä nykyisen komission työhön.
Kulmunin mukaan parlamentin ja komission välistä suhdetta on kuluvalla kaudella värittänyt muun muassa se, että EPP on aiempaa useammin hakenut tukea äänestyksissä ECR:ltä ja sitä oikeammalta olevilta ryhmiltä.",news
"Verovähennyksen poistaminen vauhdittaisi järjestäytymisasteen laskua.
Vainreilu viidennes suomalaisista kannattaa hallituksen suunnitelmaa poistaa työmarkkinajärjestöjen jäsenmaksujen verovähennysoikeus, ilmenee Suomen Yrittäjien teettämästä kyselystä. Vastaajista kaksi kolmannesta vastustaa esitystä.
Joka kymmenes vastaaja arvioi, että vähennysoikeuden poistuminen vaikuttaisi omaan jäsenyyteen ammattiliitossa.
Suomen Yrittäjien toimitusjohtajaMikael Pentikäisenmukaan verovähennyksen poistaminen näyttää vauhdittavan järjestäytymisasteen laskua.
”Tässä mielessä se on työmarkkinauudistus, joka vähentää korporaatioiden roolia työelämässä”, Pentikäinen arvioi tiedotteessa.
Suurin vaikutus näkyisi nuorten keskuudessa. Nuorimmassa ikäryhmässä eli 18–29-vuotiaiden keskuudessa 14 prosenttia sanoo, että muutos vaikuttaisi heidän järjestäytymiseensä.
Kaikista vastaajista 68 prosenttia arvioi, ettei nyt lausuntokierroksella oleva muutos vaikuttaisi heidän jäsenyyteensä ammattiliitossa.
Järjestäytymisasteon viime vuosina jo laskenut tuntuvasti. Kyselyyn vastanneista 56 prosenttia sanoi kuuluvansa ammattiliittoon. Vielä vuonna 2013 järjestäytymisaste oli työ- ja elinkeinoministeriön mukaan 67 prosenttia.
Kyselyssä tutkittiin myös työttömyyskassojen jäsenyyksiä. Suunta on kyselyn mukaan alaspäin. Vuonna 2022 kassoihin kuului 76 prosenttia työelämässä olevista, nyt enää 70 prosenttia.
Erityisen selvästi on laskenut nuorten aikuisten jäsenyys työttömyyskassoissa. Alle 29-vuotiaista täysi-ikäisistä vain puolet on kassojen jäseniä, kun tammikuussa 2024 osuus oli 61 prosenttia.
”On huolestuttavaa työelämän muutosturvan kannalta, että jäsenyys työttömyyskassoissa näyttää vähentyneen. Työttömyyskassojen jäsenyys takaa ansiosidonnaisen turvan työttömyyden kohdatessa”, Pentikäinen sanoi.
Pentikäisen mukaan on huolestuttavaa, että moni uskoo ansiosidonnaisen työttömyysturvan saamisen edellyttävän ammattiliiton jäsenyyttä. Todellisuudessa turvan tuo työttömyyskassan jäsenyys.
Suomen Yrittäjien tilaaman kyselyn toteutti Verian Suomi. Siihen vastasi vajaat 1 100 työelämässä olevaa suomalaista. Luottamusväli on 3,0 prosenttiyksikköä suuntaansa 50 prosentin tulostasolla.",news
"Velkajarru asettaisi raamit julkiselle taloudelle ja velalle. Finanssipoliittisia sääntöjä on tarkoitus uudistaa siten, että kaikki puolueet sitoutuvat niihin.
Jukka Kopra (kok) katsoo, että sopeutuksissa ”kivuttomat” keinot on käytetty.Kuva:Seppo Kärki / IS
Kokoomuksen eduskuntaryhmän puheenjohtaja Jukka Kopra kommentoi pääministeri Petteri Orpon esitystä velkajarrusta.
Kopra myöntää, että tulevat sopeutukset tulevat olemaan vaikeita.
Kopran mukaan velkajarru on tarpeen tulevien sukupolvien turvaksi ja pohjoismaisten hyvinvointipalveluiden edellytykseksi.
Kokoomukseneduskuntaryhmän puheenjohtajaJukka Koprakommentoi pääministeriPetteri Orpon(kok) avausta niin kutsutusta velkajarrusta. Pääministeri Orpo ja valtiovarainministeriRiikka Purra(ps) kertoivat viime viikolla, että eduskuntapuolueet ovat aloittaneet keskustelut uusista finanssipoliittisista säännöistä.
Velkajarrua koskeva esitys on nyt valmistelussa ja lähetetty lausuntokierrokselle.
Koprakiittelee tiedotteessaan pyrkimystä parlamentaariseen yhteistyöhön.
”Velkajarru ei ole vain tämän hallituksen hanke,” hän uskoo ja lisää, että jatkossa puolueiden tulisi kyettävä avaamaan vaalilupaustensa kustannuksia paremmin.
”Velkajarru tarvitaan tulevien sukupolvien turvaksi. Pohjoismainen velkasuhde – eli alle 40 prosenttia bruttokansantuotteesta – on edellytys pohjoismaisille hyvinvointipalveluille,” Kopra arvioi.
Taustallaovat EU:n uudet taloussäännöt. Uudet säännöt velvoittavat jäsenmaita muun muassa laatimaan finanssipolitiikan suunnitelmia neljäksi tai viideksi vuodeksi kerrallaan vaalikaudesta riippuen.
Velkajarru tarkoittaisi käytännössä sitä, että julkiselle taloudelle asetettaisiin kullekin vaalikaudelle tavoite toimista ja määrästä, jolla velkasuhdetta korjataan alaspäin. Toteutumista valvoisi talouspolitiikan arviointineuvosto. Käytännössä kysymys olisi ikään kuin kevyemmästä, kansallisesta vastineesta EU:n alijäämämenettelylle.
Kunvaltio ottaa vähemmän velkaa, menoja ja tuloja täytyy tasata enemmän. Orpon hallitus on sopeuttanut valtion taloutta tällä kaudella yhdeksän miljardin euron edestä.
Valtiovarainministeriön kansliapäällikköJuha Majanenkirjoitti tiistaina julkaistussablogikirjoituksessaan, että hänen arvionsa mukaan taloutta olisi sopeutettava vielä miljardilla eurolla tällä vaalikaudella. Kasvavat puolustusmenot lisäävät julkisen talouden painetta tällä ja tulevilla vaalikausilla.
Myös Kopra myöntää, etteivät päätökset tule olemaan helppoja.
”On selvää, ettei ’kivuttomia’ ratkaisuja enää ole ja vaikeitakin päätöksiä on pystyttävä tekemään, mikäli haluamme tulevillakin sukupolvilla olevan laadukasta terveydenhuoltoa, koulutusta ja turvaa elämän eri vaiheissa,” hän toteaa.",news
"Ilmastopaneelin puheen­johtajan Jyri Seppälän mukaan strategiassa on ”melkoinen ristiriita” teoissa ja hiilineutraalius­tavoitteen saavuttamisessa.
Suomen ilmastopaneelin puheenjohtaja Jyri Seppälä.Kuva:Antti Aimo-Koivisto / Lehtikuva
Ilmastopaneelin puheenjohtaja Jyri Seppälä arvioi, että hallituksen energia- ja ilmastostrategialuonnokseen on jätetty porsaanreikä.
Strategia jättää avoimeksi ilmastolain tavoitteiden saavuttamisen ja mahdollistaa uuden keskustelun strategiasta.
Seppälän mukaan strategiassa on ristiriita maankäyttösektorin toimien ja hiilineutraaliustavoitteen saavuttamisen välillä.
Ilmastopaneelinpuheenjohtaja, tutkimusprofessoriJyri Seppäläarvioi, ettähallituksen esitysluonnokseen energia- ja ilmastostrategiastaon kirjattu kohta, joka jättää avoimeksi ilmastolain tavoitteiden saavuttamisen.
Strategiassa todetaan, että ilmastolakiin kirjattu ilmastolain tavoitteiden arviointi tehdään tänä vuonna. Arvioinnissa huomioidaan muun muassa uusin tieteellinen tieto, teknologian kehitys sekä päästövähennystoimenpiteiden kustannustehokkuus.
”Arviointi on vielä tekemättä, ja se voi ladata uudenlaisen keskustelun vielä tämän koko strategian päälle”, Seppälä sanoo.
”Tuntuu, että tässä on jätetty porsaanreikä tahoille, jotka ovat olleet ilmastotavoitteisiimme kriittisiä.”
Ilmastolakiin on kirjattu, että Suomi on hiilineutraali vuonna 2035. Hallituspuolueista etenkin perussuomalaiset on ollut kriittinen niin ilmastolain kuin strategian sisältöä kohtaan.
Perjantainalausuntokierrokselle lähtenyt ilmastostrategia määrittää Suomen ilmasto- ja energiapolitiikan suuret linjat.
Strategiasta on väännetty hallituksessa pitkään. Yksi keskeinen kysymys on koskenut hiilinielutavoitteita. Koska metsät ovat Suomen tärkein hiilinielujen mahdollistaja, keskustelu on kiertynyt sen ympärille, rajoitetaanko Suomessa metsien hakkuita.
Strategian viesti on selvä. Siinä todetaan useaan otteeseen, ettei metsien käyttöä eli toisin sanoen metsien hakkuita rajoiteta.
Seppälän mukaan strategiassa onkin tässä maankäyttösektoria koskevassa osuudessa ”melkoinen ristiriita” teoissa ja hiilineutraaliustavoitteen saavuttamisessa.
”Siellä ei ole esitetty toimenpiteitä, että voitaisiin uskottavasti päästä vuoden 2035 nettonielutavoitteen suuruusluokkaan, mihin olisi tarve päästä”, Seppälä sanoo.
Strategiassa todetaan esimerkiksi, että vuonna 2030 Suomen maankäyttösektorin tulisi olla selvä nettonielu, kun se vuoden 2024 ennakkotietojen mukaan on merkittävä nettopäästö.
”Samaan aikaan strategiassa viitataan siihen, että metsäteollisuuden puunhakkuu lisääntyy”, Seppälä sanoo.
Tämä heikentää hänen mukaansa maankäyttösektorin tilannetta entisestään.
Strategiassa maankäyttösektorissa tehdään useita toimenpiteitä, mutta Seppälän mukaan niiden suuruusluokka ei riitä kompensoimaan hakkujen rajoittamisen hyötyjä.
”Hakkuiden rajoittamisella tehdään kuitenkin niin suuria mahdollisuuksia nielunlisäyksiin, että emme saa millään muulla toimenpidekirjolla sen kokoluokan muutoksia, mitä tarvittaisiin.”
Toinenpaljon etukäteen keskustelua aiheuttanut kohta strategiassa on ollut liikenteen polttoaineen jakeluvelvoite.
Se tarkoittaa, että polttoaineen jakelijoiden täytyy toimittaa tietty osuus uusiutuvia biopolttoaineita fossiilisten polttoaineiden joukkoon, jotta päästöt laskisivat.
Biopolttoaineet ovat fossiilisia polttoaineita kalliimpia valmistaa, joten velvoite nostaa bensan pumppuhintaa.
Hallitus laski jakeluvelvoitetta vuosiksi 2024–2027. Se nousee yhä vuosi vuodelta, ja Seppälän mukaan velvoitteen keventäminen hidastaa liikenteen päästökehitystä. Tänä vuonna jakeluvelvoite on 16,5 prosenttia, ja vuonna 2030 se on 34 prosenttia.
Strategiassa jakeluvelvoite pysyy hallituksen aiemman linjauksen mukaisena, Seppälä sanoo.
”Se on päätetty, ja sillä mennään.”
Esitysluonnosenergia- ja ilmastostrategiasta on lausuntokierroksella 22. elokuuta asti.
Perussuomalaisten puolesta ilmastoasioista neuvotteleva liikenne- ja viestintäministeriLulu Rannetotesi perjantaina tuoreeltaan HS:lle, ettei puolue ole strategiaan tyytyväinen. Ranteen mukaan asiaan palataan vielä lausuntokierroksen jälkeen.",news
"HS kysyi oppositio­johtajien mielipidettä Suomen ulko­poliittisen johdon tasapainoiluun.
Vasemmistoliiton Minja Koskela (vas.), vihreiden Sofia Virta ja keskustan Antti Kaikkonen kommentoivat Suomen ulkopoliittisen johdon asennetta Donald Trumpin toimiiin.Kuva:Kalle Koponen / HS & Petri Hakosalo / Lehtikuva
Sofia Virta ja Antti Kaikkonen ymmärtävät Suomen varovaista suhtautumista Yhdysvaltojen Iran-iskuihin, Minja Koskela ei.
Koskela kritisoi presidentti Stubbin ja pääministeri Orpon haluttomuutta tuomita iskut kansainvälisen oikeuden vastaisiksi.
Virta pitää Yhdysvaltojen tukea Suomelle tärkeänä, mutta varoittaa liiallisesta Trump-mielistelystä länsimaissa.
Suomenulkopoliittisen johdon myötäsukaiset kommentit Yhdysvalloista Iran-iskujen jälkeen jakavat opposition mielipiteitä.
Suomi ei ole tuominnut Yhdysvaltojen iskuja Iraniin kansainvälisen oikeuden vastaisiksi.
PääministeriPetteri Orposanoi Ylelle, että kansainvälistä oikeutta pitää aina noudattaa, mutta ”monesti sotatilanteet ajavat valitettavasti näiden asioiden kanssa ristiriitaan”.
Tämän saattoi tulkita ymmärrykseksi Yhdysvaltojen iskuja kohtaan.
Tulkinnoissa vaikuttaa taustalla myös Naton pääsihteerinMark Ruttenerittäin mielistelevä viestiYhdysvaltojen presidentilleDonald TrumpilleNaton huippukokouksen alla.
Rutte mielisteli Trumpia myös Nato-kokouksen tiedotustilaisuudessa kutsumalla häntä Lähi-idän tilanteen ”isukiksi” (daddy), joka tulee lopettamaan riidat. Orpo tai presidenttiAlexander Stubbeivät ole Rutten kielenkäyttöä arvostelleet.
Porin toriltaSuomi-Areenan aikaan torstaipäivänä tavoitettu vasemmistoliiton puheenjohtajaMinja Koskelakertoi, että hän ei ole täysin tyytyväinen Suomen ulkopoliittisen johdon kommentointilinjaan.
Hänestä Yhdysvaltojen iskut Iraniin pitää asettaa asiayhteyteen, jotta niiden luonne selviää.
”Israel tekee Iraniin niin sanotun ennaltaehkäisevän iskun, joka on kansainvälisen oikeuden vastainen, minun mielestäni siitä ei ole kahta sanaa. Silloin on selvää, että kun Yhdysvallat yhtyy tähän iskuun, niin myös he toimivat kansainvälisen oikeuden vastaisesti.”
Koskela valittelee sitä, että presidentti tai pääministeri ei ole ”kyennyt sanomaan tätä ääneen”.
”Minusta tämä kuvastaa suhdetta, joka Trumpiin tällä hetkellä on. Häntä pidättäydytään kritisoimasta, ja se on minusta ongelmallista.”
Koskelan mukaan presidentti Stubbin arvopohjaisen realismin linjasta ovat nyt ”arvot aika kaukana”.
”Meidän pienen maan etu on monenkeskisyyden vaaliminen, eli sitoudutaan kansainvälisiin sopimuksiin.”
Koskela sanoo ymmärtävänsä varovaisen diplomatian ajatuksen mutta ei näin pitkälle.
”Jossain vaiheessa on tultava se hetki, että voidaan sanoa, että tämä on kansainvälisen oikeuden vastaista.”
VihreidenpuheenjohtajaltaSofia Virraltalöytyy pääministerin ja presidentin nykylinjalle enemmän ymmärrystä.
”Ajattelen, että Trumpin kanssa toimiminen on melkoista nuoralla kävelemistä”, hän kirjoittaa vastauksessaan HS:lle.
”Yhdysvaltojen tuki Venäjän uhkaa vastaan on Suomelle kriittisen tärkeä ja samalla tulisi kyetä vaatimaan muun muassa kansainvälisen oikeuden noudattamista.”
Virta toteaa, että valtionjohto on joutunut kuluneen viikon aikana tasapainottelemaan erityisen paljon Naton huippukokouksen vuoksi.
Virta ymmärtää pienen Suomen varovaisuuden mutta pitää samaan aikaan huonona, jos tämä sama varovaisuus leviäisi länsimaailmassa yleiseksi toimintatavaksi.
”Yhdysvaltojen liittolaisuus on kriittisen tärkeää, se on selvä, mutta ei voi olla kuitenkaan niin, että koko maailma varoo sanojaan Trumpin edessä, kuorruttaa kaiken sanottavan hunajalla ja katsoo sormien läpi mitä tahansa.”
Myöskeskustan puheenjohtajaAntti Kaikkonenpitää ”tiettyä varovaisuutta” ymmärrettävänä, koska viime päivät ovat olleet maailmanpolitiikassa herkkiä. Hän sanoo, ettei lähde jakamaan tuomioita Suomen ulkopoliittisen johdon toiminnasta.
Kaikkosen mielestä Naton pääsihteeri Rutte meni kuitenkin mielistelyssä liian pitkälle.
”Kyllä Natoa ja sen tavoitteita pitää voida puolustaa nöyristelemättä ja pystypäin”, Kaikkonen kirjoittaa vastauksessaan HS:lle.
Hän toteaa, että Naton huippukokouksen onnistuminen oli välttämätöntä.
”Silti pitäisin tärkeänä, että kantamme sääntöpohjaisen järjestelmän tärkeydestä tulee riittävällä tavalla esiin.”
Kaikkosen mukaan sääntöihin perustuva järjestelmä on varsinkin pienten maiden edun mukainen.
”Jos se romahtaisi, maailma olisi rauhattomampi ja onnettomampi paikka. Siksi sen merkitys on suuri ja sitä pitää puolustaa.”",news
"Tuulivoimaloille on tulossa minimietäisyys asutukseen. Vihreät pelkää luontohaittoja, etujärjestö taas monien hankkeiden kariutumista.
Maakotka pesii Suomessa laajoilla ja rauhaisilla metsäalueilla. Arvostelijoiden mielestä tuulivoiman etäisyysvaatimus kannustaisi rakentamaan tuulivoimaa alueille, joilla on rauhallisuutensa vuoksi luontoarvoja.Kuva:Juha Metso
Hallituspuolue perussuomalaiset ajaa lakimuutosta, joka määräisi tuulivoimaloille minimietäisyyden asutuksesta.
Vihreät vastustaa muutosta, sillä se työntäisi voimalat syvemmälle metsiin ja erämaihin, mikä lisäisi luontohaittoja.
Energia-ala ja monet kunnat vastustavat lakimuutosta, sillä se vähentäisi merkittävästi mahdollisia tuulivoima-alueita Etelä- ja Keski-Suomessa.
Oppositiopuoluevihreiden mielestä perussuomalaisten ajama uusi sääntö tuulivoimalle pahentaisi tuulivoiman luontohaittoja puskemalla voimaloita syvemmälle metsiin, joissa on vielä luontoarvoja jäljellä.
Kyse on alueidenkäyttölain muutoksesta, johon perussuomalaiset neuvotteli mukaan tuulivoimaloiden etäisyysvaatimuksen.
Lainmuutos on lausunnoilla ensi viikon perjantaihin asti.
Laissa säädettäisiin, että tuulivoimalan minimietäisyyden asutuksesta pitää olla vähintään kahdeksan kertaa tuulivoimalan korkeus. Nykytekniikalla tämä tarkoittaa yli kahta kilometriä tai pisimmillään lähes kolmea kilometriä.
Vaatimus koskisi niitä voimaloita, jotka sijoittavat maakunta­kaavassa osoitettujen tuulivoima-alueiden ulkopuolelle.
VihreidenkansanedustajanKrista Mikkosenmielestä tuulivoima­rakentamista pitäisi päinvastoin ohjata lähemmäs rakennettuja alueita eli paikkoihin, joiden luontoarvot ovat jo muutenkin kärsineet.
”Tämä lakiesitys menee ihan väärään suuntaan, koska se ajaa meidän voimalamme vielä syvemmälle metsään”, Mikkonen sanoo.
”Olisi parempi, että ne olisivat lähempänä [sähkön] käyttäjiä.”
Mikkosen mukaan tuulivoimaloiden rakentaminen mahdollisimman kauas asutuksesta pahentaisi metsäluonnon pirstaloitumista, kun huoltoteitä ja sähkön siirtoverkkoja pitäisi raivata yhä kauemmas valmiista infrastruktuurista.
Asumattomilla alueilla elää usein sellaisia suojeltuja eläimiä, joiden elintila Suomessa on kaventunut muutenkin. Näihin kuuluvat esimerkiksi metsäpeurat, sudet ja maakotkat.
”Mielestämme voimalat pitäisi tuoda lähemmäs isoja teitä ja teollisuusalueita, jotka on aiemmin otettu käyttöön”, Mikkonen sanoo.
Vihreiden mielestä kaikkialle sovellettavia etäisyysrajoja ei tarvita ollenkaan, vaan nykyiset meluun ja haittoihin perustuvat rajat riittävät. Myös melurajaa vihreät muuttaisi tilanteesta riippuvaksi.
”Meluvaatimuksen pitäisi olla suhteessa taustameluun”, Mikkonen sanoo. Toisin sanoen meluraja voisi olla korkeampi, jos alueella humisee jo muutenkin taustamelua liikenteestä tai teollisuudesta.
Oosinselän tuulipuisto sijaitsee Porin ja Eurajoen rajalla. Alueen kiinteistöjen omistajat valittivat tuulivoima-alueen mahdollistaneesta kaavasta korkeimpaan hallinto-oikeuteen asti ja vaativat kahden kilometrin suojaetäisyyttä asutukseen. Korkein hallinto-oikeus hylkäsi valituksen.Kuva:Joonas Salli
Energia-alallasuurin huoli liittyy siihen, että potentiaalisten tuulivoima-alueiden määrä kutistuisi huomattavasti Keski- ja Etelä-Suomessa.
Yksi tuulivoiman hyväksyttävyyden ongelma on nykyään se, että tuulisähkön haitat ovat pohjoisessa ja länsirannikolla ja käyttö etelässä. Kriitikoiden mukaan lakiuudistus lujittaisi entisestään tätä epäreilua asetelmaa.
”Tämä rajoitus voi käytännössä tulevaisuudessa poistaa kunnilta mahdollisuuden kehittää tuulivoimatuotantoa omilla päätöksillään Oulun eteläpuoleisessa Suomessa”,lausuu Suunnittelu- ja konsultointialan yritysten toimialajärjestö Skol.
Tuulivoiman kehittäjiä edustava Suomen uusiutuvat tutki yli tuhatta vireillä olevaa tuulivoimalaa, joiden korkeus olisi 300–350 metriä. Se päätyi arvioimaan, että uuden etäisyysvaatimuksen vuoksi niistä jäisi rakentamatta 64 prosenttia.
Arvio perustui siihen, että koko voimala-alue jäisi rakentamatta, jos puolet tai enemmän sen voimaloista rikkoisi etäisyysrajaa.
Lausuntopalautteissanäkyy, että moni kunta pitäisi mieluummin päätösvallan itsellään sen sijaan, että tuulivoimalan etäisyys kuntalaisten taloihin päätettäisiin Helsingissä.
Yksi etäisyysvaatimusta vastustavista kunnanjohtajista on UtajärvenAnne Sormunen. Pohjois-Pohjanmaalla sijaitseva Utajärvi laskee Sormusen mukaan paljon fossiilittoman sähkön ja siihen perustuvien investointien varaan.
Hänestä kansallinen etäisyysvaatimus hankaloittaisi Utajärven polkua tavoitteeseensa.
”Näitä pitäisi katsoa hankekohtaisesti ja luottaa siihen tietoon mitä saadaan”, hän sanoo. Sormusen mukaan kunta saa erilaisista arvioinneista riittävästi faktaa päättääkseen tuulivoima-alueista järkevästi.
Sormunen kertoo yhdestä Utajärven hankkeesta, johon oli aluksi piirretty 40 voimalaa. Maakuntakaavan teossa ja ympäristövaikutusten arvioinnissa määrä supistui 17:ään.
”Nyt jos lisättäisiin tämä etäisyysvaatimus, se vähentyisi vielä siitä puoleen.”
Vaatimus vaikuttaisi myös Utajärven suunnitelmaan, jossa isoon aurinkovoima-alueeseen yhdistettäisiin neljä tuulivoimalaa. Alueelle houkutellaan vihreää sähköä tarvitsevaa teollisuutta. Nyt tuulivoimalat jäisivät rakentamatta, koska alueella on haja-asutusta.
”Tämä saa miettimään, että mihin me sitä vihreää siirtymää teemme.”
Suomessa on toisaalta kuntia, jotka ovat jo päättäneet oman kuntakohtaisen etäisyysrajan suhteessa asutukseen. Esimerkiksi tuulivoimastaan tunnetulla Pyhäjoella tuo raja on kaksi kilometriä.",news
"Jos ensimmäisestä lapsesta maksettaisiin eniten lapsilisää, se voisi nostaa Suomen syntyvyyttä, sanoo Kelan pääjohtaja Lasse Lehtonen.
Lasse Lehtonen aloitti Kelan pääjohtajana kesäkuun alussa.Kuva:Roni Rekomaa / Lehtikuva
Kelan pääjohtaja Lasse Lehtonen ehdottaa lapsilisän muuttamista niin, että ensimmäisestä lapsesta maksettaisiin eniten lapsilisää.
Lehtosen mukaan muutos voisi nostaa Suomen syntyvyyttä alentamalla ensimmäisen lapsen hankkimisikää.
Ehdotus perustuu Väestöliiton tutkimusprofessori Anna Rotkirchin laatimaan selvitykseen sosiaali- ja terveysministeriölle.
Lehtonen ehdottaa myös Kelan rahoituksen muuttamista nostamalla työntekijöiden ja työnantajien vakuutusmaksujen osuutta.
KelanpääjohtajaLasse Lehtonenehdottaa, että lapsilisää muutettaisiin niin, että ensimmäisestä lapsesta saisi eniten lapsilisää. Nykyisin lapsilisä kasvaa lapsiluvun mukaan ja ensimmäisestä lapsesta maksetaan vähiten lapsilisää.
Lehtosen mukaan muutos voisi auttaa nostamaan Suomen syntyvyyttä.
Lehtosen ehdotuksesta kertoi perjantaina ensimmäisenäYle.
Lehtonensanoo HS:lle, että hänen ehdotuksensa perustuu pitkälti selvitykseen, jonka Väestöliiton tutkimusprofessoriAnna Rotkirchlaativiime vuonna sosiaali- ja terveysministeriölle.
”Ensimmäisen lapsen hankkimisiän alentaminen olisi kokonaissyntyvyyden kannalta aika keskeinen toimi, jos syntyvyyttä halutaan nostaa. Tällä hetkellä lapsilisä ei tue sitä tavoitetta, ehkä ennemminkin päinvastoin”, Lehtonen sanoo.
Mutta kuinka paljon lapsilisämallin kääntäminen toisin päin kannustaisi lisääntymään? Tämä on Lehtosenkin mielestä hyvä kysymys.
”Väestötutkijat ovat sitä mieltä, että taloudellisilla kannustimilla on aika rajallinen vaikutus syntyvyyteen. Toisaalta ikäsidonnaisuus voisi jonkin verran vaikuttaa. Ainakin hiukan voitaisiin vähentää nuorten epäröintiä, ettei lapsen hankkimisen takia tulisi taloudellisia haasteita”, Lehtonen sanoo.
Lehtosenmukaan lapsilisän muuttaminen voitaisiin toteuttaa niin, että siitä ei syntyisi ylimääräisiä kustannuksia.
”Rotkirchin raportin perusteella se olisi ihan järkevä ja mahdollinen toimi.”
Lehtonen sanoo, ettei hänellä tai Kelalla ole lapsilisän muuttamisesta sen tarkempia laskelmia. Hän nimittää ehdotustaan ”tyypilliseksi avaukseksi”. Hän arvelee, että puolueet alkavat jo pohtia avauksiaan seuraavaa vaalikautta ja hallitusohjelmaa silmällä pitäen.
Hän uskoo, että puolueet ovat yhtä mieltä siitä, että alhainen syntyvyys on Suomen väestörakenteessa ongelma.
”Jos tämä avaus herättää vielä lomien jälkeen kiinnostusta, varmasti Kelassa ruvetaan laskemaan ja tekemään erilaisia vaihtoehtoisia malleja siitä, miten lapsilisän muuttaminen voitaisiin toteuttaa.”
Lehtosenmukaan myös Kelan rahoitusta voitaisiin muuttaa. Nykyisin 70 prosenttia siitä muodostuu valtion osuudesta ja 25 prosenttia on koostuu puolestaan työntekijöiden ja työnantajien maksamista vakuutusmaksuista. Loput rahoituksesta tulevat kunnilta ja Kelan rahastojen tuotoista.
Lehtosen mielestä työntekijöiden ja työnantajien maksamien vakuutusmaksujen osuutta voitaisiin nostaa.
Jos Suomen sosiaaliturva halutaan pitää pohjoismaisella tasolla ja nykyiset etuudet halutaan säilyttää nykyisellään, rahoitusta on Lehtosen mukaan mietittävä.
”Valtion budjettitaloudessa on vaikeuksia, ja siinä yksi vaihtoehto on siirtää osa Kelan rahoituksesta vakuutusperusteiseksi”, Lehtonen sanoo.
Hänen mukaansa vakuutusmaksuosuutta voitaisiin kasvattaa 4–5 prosenttiyksiköllä. Se helpottaisi valtion budjetin alijäämää.
”Veronmaksajan ja kansalaisen kannalta sillä ei tietystikään ole kauhean suurta eroa, kerätäänkö raha veroina vai pakollisina maksuina, mutta valtion budjettitalouden kannalta sillä on merkitystä.”",news
"Viinin hinta kallistuisi enemmän kuin siiderin ja oluen. Keskihintaisen nikotiinipussirasian hinta nousisi vajaalla eurolla.
Alkoholijuomien verotus on kiristymässä. 12-prosenttisen viinin litrahinta kallistuisi 61 senttiä litralta.Kuva:Toni Repo / Aamulehti
Nikotiinipussien, sähkösavukenesteiden ja alkoholin verotus on kiristymässä. Valtiovarainministeriö lähetti veromuutoksia koskevat lakiesitykset lausuntokierrokselle tiistaina.
Ministeriö esittää, että viinin ja muiden käymisteitse valmistettujen alkoholijuomien, kuten siiderien, valmisteveroa korotettaisiin keskimäärin noin yhdeksällä prosentilla.
Korotus kohdistettaisiin alkoholipitoisuudeltaan yli 2,8-tilavuusprosenttisiin juomiin.
Lisäksi ehdotetaan, että alkoholivero sidottaisiin kaikissa juomaryhmissä kuluttajahintaindeksin toteutuneisiin muutoksiin. Verohallinto vahvistaisi indeksitarkistetut veron määrät vuosittain.
Lakiluonnoksenmukaan viinin ja muiden käymisteitse valmistettujen juomien hinnat nousisivat keskimäärin noin kolme prosenttia ja muiden alkoholijuomien noin puoli prosenttia.
Hinta-arvioissa on oletettu, että veronkorotukset siirtyisivät täysimääräisinä kuluttajahintoihin.
Prosentuaalisesti viinien hinnannousu olisi suurinta.
Lakiluonnoksenesimerkin mukaan vaikkapa 12-prosenttisen ja 15 euroa litralta maksavan viinipullon hinta nousisi 61 senttiä litralta vuonna 2026.
35-prosenttisen ja 35 euroa litralta maksavan väkevän alkoholijuoman hinta nousisi puolestaan 34 senttiä litralta.
4,7 prosenttisen ja seitsemän euroa litralta maksavan siiderin hinta nousisi 26 senttiä litralta.
4,5-prosenttisen ja neljä euroa litralta maksavan keskioluen hinta kallistuisi kolmella sentillä litralta.
Lakiluonnoksessa arvioidaan, että hintojen nousu vähentäisi alkoholijuomien kulutusta noin puoli prosenttia verrattuna tilanteeseen, jossa verotukseen ei tehtäisi muutoksia.
Luonnoksessa todetaan myös, että vaikutusarviointiin liittyy epävarmuuksia. Esimerkiksi alkoholin matkustajatuonti ja verkko-ostaminen ulkomailta saattavat lisääntyä, kun hintaerot muihin maihin kasvavat.
Sähkösavukenesteidenja nikotiinipussien tupakkaveroa puolestaan korotettaisiin keskimäärin 37 prosenttia.
Vahvat, yli 20 milligrammaa nikotiinia millilitrassa sisältävät sähkösavukkeissa käytettävät nesteet tulisivat ministeriön lakiluonnoksen mukaan veron piiriin.
Nikotiinittomien sähkösavukenesteiden veronalaisuutta koskevia säännöksiä puolestaan täsmennettäisiin.
Lisäksi ministeriö ehdottaa, että toisesta EU:n jäsenvaltiosta tuotavien nuuskan ja nikotiinipussien tupakkaverottomuus rajoitettaisiin molemmilta tuotteilta enintään 1 000 grammaan.
Lakiluonnoksenmukaan nikotiinipussien hinnat nousisivat arvonlisävero mukaan lukien noin 0,75–1,00 euroa 12 gramman rasialta.
Euromääräinen hinnannousu kasvaisi tuotteen lähtöhinnan kasvaessa.
Keskihintaisen, noin 5,90 euron hintaisen nikotiinipussirasian hinta nousisi noin 80 senttiä rasialta eli noin 6,70 euroon.
Hinta-arvioissa on oletettu, että veronkorotukset siirtyisivät täysimääräisinä kuluttajahintoihin.
Ministeriö arvioi, että nikotiinipussien kulutus vähenisi hintojen nousun seurauksena noin viisi prosenttia verrattuna tilanteeseen, jossa veronkorotuksia ei tehtäisi.
Todennäköisesti kokonaiskulutuksen vähenemisestä osa korvautuisi kuitenkin sellaisella kulutuksella, joka ei ole verollista. Eli matkustajatuonnilla tai laittoman välittämisen kautta hankituilla tuotteilla.
Sähkösavukenesteiden hinnat nousisivat 1,25 euroa 10 millilitran nestesäiliöltä. Nestesäiliöt maksavat tyypillisesti noin 10 euroa, jolloin hintamuutos olisi 12,5 prosenttia.
Alkoholiverotuksenmuutosta koskeva lausuntoaika päättyy 20. elokuuta. Tupakkaverotusta koskeva lausuntoaika päättyy 18. elokuuta.",news
"Aiemmin keskiviikkona kerrottiin, että ulkoministeri Elina Valtonen (kok) on päättänyt esittää Maja-Luodon tehtävän päättämistä.
Tehtävänsä jättävä Suomen Portugalin-suurlähettiläs Titta Maja-Luoto sanoo STT:lle, että pitää ulkoministerin päätöstä ymmärrettävänä.Kuva:Vesa Moilanen / Lehtikuva
Portugalin-suurlähettilääntehtävän jättäväTitta Maja-Luotosanoo STT:lle, että ymmärtää ulkoministerin tekemän ratkaisun siirtää hänet pois tehtävästään.
Lähetystön henkilökunta teki helmikuussa Maja-Luodosta häirintäilmoituksen, ja asiasta on uutisoitu viime viikkoina. Keskiviikkona kerrottiin, että ulkoministeri Elina Valtonen (kok) on päättänyt esittää presidentille Maja-Luodon tehtävän päättämistä.
”Tietenkin se tuntuu kauhean kurjalta, mutta sinänsä hirveän ymmärrettävältä. Kun tilanne nyt tämän lehdistöpomputtelun jälkeen on tietysti hyvin hankala, ihan työilmapiirin kannalta”, Maja-Luoto sanoo STT:lle.
”On mielestäni aivan selvää, ettemme voi jatkaa tällä kokoonpanolla. Ja tietysti ymmärrän, että siinä tilanteessa ainoa mahdollisuus on oman tehtäväni päättyminen.”
Maja-Luoto pitää hyvänä työrauhan ja oman mielenkin kannalta sitä, että tapahtumille saatiin jonkinlainen päätepiste. Maja-Luodon mukaan vielä muutama viikko sitten ilmapiiri oli ”hankauspinnoista huolimatta” sellainen, että työnteko oli mahdollista.
”Mutta kyllä nyt nämä viimeiset pari viikkoa ovat tehneet sen, että voin vain katsoa peiliin ja todeta, että täytyy pakata tavarat.”
Ulkoministeriönhenkilöstöjohtaja ja työhyvinvointipäällikkö vierailivat Lissabonissa viime viikolla. Maja-Luodon mukaan tuolloin tuli selkeästi esille, ettei nykyisellä kokoonpanolla voi jatkaa ja että tilanne on tulehtunut.
”Ehkä tätä voi miettiä jonkun avioeroprosessin kautta. Sitten vain jossain kohtaa tulee se piste vastaan, ja nyt tuli se piste vastaan. Ihan siis ymmärrän ja hyväksyn ratkaisun.”
Maja-Luoto myönsi lauantaina STT:n haastattelussa käyttäytyneensä häiritsevästi ja epäasiallisesti henkilöstöä kohtaan kahdessa tilanteessa. Hän näkee, että syy hänen tehtävänsä päättymiseen oli sekä hänen omassa käytöksessään että lähetystön kokonaistilanteessa.
”Arvelen, että tilanne oli aidosti keskustelun alla tässä vielä muutamia viikkoja sitten. Mutta kyllä median keskipisteessä oleminen tuo tullessaan sen, että on vähän vaikeaa mennä enää taaksepäin ja ajatella, että saisimme asiat toimimaan.”
Maja-Luodon mielestä häirintäilmoituksen taustalla oli se, että hän puuttui edustuston epäkohtiin ja alkoi uudistaa työnjakoa. Hän aloitti tehtävässään syyskuussa.
”Itse ainakin opin sen, ettei kannata heti ensimmäisessä kuussa sanoa, että haluan edustustoon tarkastuksen. Se saattaa hermostuttaa ympärillä olevia henkilöitä”, Maja-Luoto arvioi nyt keskiviikkona.
Hänestä tarkastus lähetystöön olisi kuitenkin edelleen tarpeen esimerkiksi töiden järjestämiseksi ja sen varmistamiseksi, että lähetystö noudattaa Portugalin lainsäädäntöä.
Maja-Luotototeaa haastattelun päätteeksi, että missään työyhteisössä ei kannattaisi päästää tilannetta näin hankalaksi.
”Siinä kyllä johtamiskykyni petti täydellisesti. Kova peiliin katsomisen paikka. Sitten vain katsotaan, että mitä seuraavaksi tehdään vai tehdäänkö yhtään mitään ulkoministeriössä. Sen näyttää sitten tulevaisuus.”
Maja-Luoto sanoo varmasti palaavansa Suomeen, mutta ei tiedä vielä jatkostaan muuten. Hän haluaa myös lisätä, että kaikesta huolimatta rakastaa Portugalia ja portugalilaisia, ja suhde maahan jatkuu.
Ulkoministeriön mukaan tehtävän päättäminen ei ole vielä rangaistus, vaan päätös tehtiin lähetystön toimintakyvyn vuoksi. Ministeriössä sen sijaan edelleen harkitaan, saako Maja-Luoto esimerkiksi varoituksen. Kovin rangaistus olisi irtisanominen, mutta kynnys siihen on tyypillisesti varsin korkea.
Maja-Luoto arvioi virkamiesoikeudellisen prosessin päättyvän lähipäivinä.",news
"Kristina Stenman haki jatkokautta, muttei tullut valituksi. Uudeksi yhdenvertaisuusvaltuutetuksi on nousemassa nykyinen tasa-arvovaltuutettu Rainer Hiltunen.
Nykyinen yhdenvertaisuusvaltuutettu Kristina Stenman ja uudeksi yhdenvertaisuusvaltuutetuksi nouseva tasa-arvovaltuutettu Rainer Hiltunen.Kuva:Heikki Saukkomaa / Lehtikuva & Seppo Samuli / Lehtikuva
Yhdenvertaisuusvaltuutettuvaihtuu. Vuodesta 2020 lähtien yhdenvertaisuusvaltuutettuna toiminutKristina Stenmanhaki jatkokautta, muttei tullut valituksi.
Helsingin Sanomien tietojen mukaan valtioneuvosto nimittää torstaina uudeksi yhdenvertaisuusvaltuutetuksi juristiRainer Hiltusen.
Hiltunen on toiminut tasa-arvovaltuutettuna vuodesta 2023 lähtien. Hän siirtyi tehtävään yhdenvertaisuusvaltuutetun toimistosta, jossa hän työskenteli runsaat 20 vuotta. Sitä ennen hän toimi Setan pääsihteerinä.
Esityksenyhdenvertaisuusvaltuutetusta tekee valtioneuvostolle perussuomalaisten oikeusministerinLeena Merenjohtama oikeusministeriö. Helsingin Sanomien lähteiden mukaan perussuomalaisten ja Stenmanin välien kiristyminen vaikutti siihen, ettei Stenman saanut jatkokautta.
Välien kiristymisen syynä oli, että Stenman katsoi perussuomalaisten sisäministerien syrjineen muslimeita pakolaiskiintiön kohdentamisen valmistelussa.
Lausunnossaan tämän vuoden maaliskuussa Stenman ja yksikönpäällikköRobin Harmsarvioivat, että perussuomalaiset on ”avoimen islamofobinen” puolue. Perussuomalaisten johto hämmästeli lausuntoa. PuoluesihteeriHarri Vuorenpääkutsuisitä ”järkyttäväksi hyökkäykseksi” puoluetta kohtaan.
HS:n lähteet arvioivat lausunnon olleen lopullinen sinetti sille, ettei Stenman tullut valituksi jatkokaudelle.
Yhdenvertaisuus­valtuutettuon itsenäinen ja riippumaton viranomainen, jonka tehtävänä on edistää yhdenvertaisuutta ja puuttua syrjintään. Tehtäviin sisältyy lisäksi esimerkiksi ulkomaalaisten oikeuksien ja aseman edistäminen.
Yhdenvertaisuusvaltuutetuksi haki 26 henkilöä. Tehtävä täytetään viiden vuoden määräajaksi.",news
"Lissabonin-lähettiläästä tehtiin helmikuussa häirintäilmoitus. Ulkoministeri ei ota kantaa siihen, voiko Maja-Luoto jatkaa ulkoministeriössä muissa tehtävissä.
Ulkoministeri Elina Valtonen (kok) kuvattuna Kultaranta-keskusteluissa 16. kesäkuuta.Kuva:Roni Rekomaa / Lehtikuva
UlkoministeriElina Valtonen(kok) esittää tasavallan presidentille Lissabonin-suurlähettiläänTitta Maja-Luodontehtävän päättämistä.
Ministeriön mukaan tehtävän päättämisen tarkoitus on turvata edustuston ja sen henkilöstön toimintaedellytykset.
Valtonen sanoo Helsingin Sanomille, ettei hän halua yksilöidä syitä, jotka johtivat nyt tehtyyn päätökseen. Hän teki päätöksen kuultuaan ulkoministeriön virkajohtoa ja henkilöstöhallintoa.
”Ikävä asia on se, että tämä kesti vähän turhan pitkään”, hän sanoo.
Valtonen viittaa ministeriössä asetettuun tavoiteaikarajaan, jonka mukaan työsuojeluilmoitukset tulisi käsitellä ja ratkaisut tehdä kolmen kuukauden kuluessa.
Nyt tämä raja on ministeriön mukaan ylittynyt.
Tavoitteessa pitäisi jatkossa pysyä, Valtonen sanoo.
”Selvää on se, että ulkoministeriössä ei millään tavalla suvaita sitä, että on epäasiallista käytöstä tai suorastaan häirintää vaan päinvastoin kaikesta tällaisesta tulee seuraamukset. Mutta asianmukaisesti pitää selvittää, ja vastaavasti pitää jokaisella ihmisellä olla oikeusturva myös.”
Ministeriön mukaan uuden päällikön rekrytointi aloitetaan välittömästi.
Ministeriökorostaa, että Maja-Luodon tehtävän päättäminen ei ole virkamiesoikeudellinen seuraamus. Sen sijaan se on toimi, jonka tarkoitus on turvata edustuston ja sen henkilöstön toimintaedellytykset.
Työsuojeluilmoitusta seuraava virkamies­oikeudellinen käsittely on oma prosessinsa, josta vastaa ministeriön henkilöstöjohtaja.
Ministeriön mukaan virkamies­oikeudellisesta käsittelystä tiedotetaan erikseen sen päätyttyä.
Prosessi voi johtaa esimerkiksi kirjalliseen varoitukseen tai irtisanomiseen.
Ulkoministeriön kansliapäällikkönä toimiva valtiosihteeriJukka Salovaarakertoo HS:lle, että virkamiesoikeudellinen prosessi on loppupuolella ja sen tuloksista saadaan tietoa lähiaikoina.
Valtonen ei ota kantaa siihen, voiko Maja-Luoto jatkaa joissakin muissa tehtävissä ulkoministeriössä.
”On tietysti talon virkajohdon arvioitavana, että minkälainen seuraamus tulee, jos tulee, ja sitten minkälaiset edellytykset on jatkaa missäkin tehtävässä.”
SuurlähettiläsMaja-Luodosta tehtiin helmikuussa häirintäilmoitus, jossa häntä syytettiin muun muassa kiusaamisesta, solvaamisesta, rasistisesta käytöksestä ja henkisestä väkivallasta.
Ilmoituksen jätti koko Lissabonin-lähetystön ja lähettilään residenssin kahdeksanhenkinen henkilöstö.
Ilta-Sanomienlähteiden mukaanMaja-Luoto olisi lähetystössä saanut ”useita pelottavia raivokohtauksia”.
Maja-Luoto myönsi myös HS:nhaastattelussakäyttäytyneensä omasta mielestään epäasiallisesti henkilöstöä kohtaan kahdesti.
Ulkoministeriö on viime vuosina ollut useamman kerran otsikoissa henkilöstöjohtamiseen liittyvistä ongelmista.
Viimeksi viime vuoden toukokuussa Kanadan-suurlähettiläsJari Vilénkertoi pyytäneensä ulkoministeri Valtoselta lupaa palata Suomeen ulkoministeriöön.
Vilén sai ulkoministeriöltä kirjallisen varoituksen, koska hän on rikkonut virkamiehen käyttäytymisvelvollisuutta. Ministeriön mukaan Vilénin käytös täytti epäasiallisen käytöksen, häirinnän ja seksuaalisen häirinnän määritelmät.
Valtonen sanoo, että Vilénin tapauksessa toimittiin vastaavasti kuin Maja-Luodon.
Salovaaran mukaan Maja-Luoto ei esittänyt vastaavaa pyyntöä tehtävänsä päättämisestä kuin Vilén.
Mitä tapaukset kertovat ulkoministeriöstä?
”Jokainen tällainen varsinkin vakavampi asia, jossa joudutaan päällikkö kutsumaan takaisin, on äärimmäisen vakava. Tällaista ei saa tapahtua”, Valtonen sanoo.
”Meidän pitää jatkossa satsata sekä rekrytointiprosessissa että asioiden hoidossa siihen, että ihmiset saavat riittävät esimiesvalmiudet myös ja tietää, miten erilaisessa organisaatiossa toimitaan.”
Ulkoministeriö on Valtosen mukaan jo tehnyt toimia tilanteen parantamiseksi. Ministeriöön on palkattu ulkopuolinen henkilöstöjohtaja. Lisäksi työntekijöistä tehdään niin sanottuja 360-kartoituksia, jotka voivat tuoda mahdollisia ongelmia esiin.",news
"Muun muassa koronapandemian aikaisiin tekstiviesteihin liittyvän epäluottamuslauseen läpimenoa pidettiin jo etukäteen epätodennäköisenä.
Euroopan komission puheenjohtaja Ursula von der Leyen kuvattuna kesäkuun lopulla.Kuva:Yves Herman / Reuters
Euroopan komissioja sen puheenjohtajaUrsula von der Leyensaivat torstaina Euroopan parlamentin luottamuksen äänin 360–175. Tyhjää äänesti 18 meppiä.
Komission kaatumista pidettiin etukäteen varsin epätodennäköisenä, koska se olisi vaatinut kahden kolmasosan enemmistön.
Äänestykseen osallistuneista suomalaismepeistä vain perussuomalaistenSebastian Tynkkynenäänesti von der Leyenin ja komission epäluottamuksen puolesta. Muut kahdeksan suomalaismeppiä äänestivät epäluottamuslausetta vastaan.
Epäluottamuslausekoski muun muassa von der Leyenin koronapandemian aikaisten tekstiviestien salaamista.
Von der Leyen viestitteli vuonna 2021 koronarokotteiden hankkimisen aikaan Pfizer-lääkeyhtiön johtajan kanssa. Von der Leyenia on kritisoitu asiassa avoimuuden puutteesta ja hankintaprosessien ohittamisesta.
Von der Leyen on vastannut kritiikkiin sanomalla, että se perustuu salaliittoteorioihin. Hän on kuitenkin todennut, että aiheesta on hyvä keskustella, kunhan keskustelu perustuu faktoihin.
EU:ntuomioistuin katsoi viime toukokuussa, että komission rikkoi läpinäkyvyyssäädöksiä, kun se ei luovuttanut medialle tekstiviestejä.
Tuomioistuimen mukaan komissio ei kyennyt uskottavasti perustelemaan viestejä tietopyynnöllä pyytäneelle yhdysvaltalaislehti The New York Timesille (NYT), miksi viestit eivät sisältäneet tärkeää tietoa.
NYT:n mukaan von der Leyenin henkilökohtaisella diplomatialla oli suuri rooli EU:n ja Pzizerin välisessä sopimuksessa, joka koski 1,8 miljardin koronarokoteannoksen hankintaa.
Epäluottamuslausetta von der Leyenille ajoi romanialaismeppiGheorghe Piperea. Sitä koskevan esityksen allekirjoittaneet kuuluivat pitkälti laitaoikeistolaiseen ECR-ryhmään.
Suomesta ryhmään kuuluu perussuomalaiset, mutta puolueen suomalaismeppi Sebastian Tynkkynen ei ollut epäluottamuslauseen allekirjoittaneiden meppien joukossa. Hänkertoi jo aiemmin HS:lle, että aikoo äänestää komission ja von Der Leyenin luottamusta vastaan.",news
"Muutoksella on tarkoitus säästää, muttei ole vielä tiedossa, miten. Ministeriöissä pelätään, että niiden viestintä typistyy pelkistetyksi tiedottamiseksi.
Pääministeri Petteri Orpon erityisavustaja Katri Manninen ja Orpo Eurooppa-päivän tapahtumassa Helsingissä toukokuussa 2024.Kuva:Heikki Saukkomaa / Lehtikuva
Ministeriöiden viestintä aiotaan keskittää valtioneuvoston kansliaan vuoden 2027 alusta osana valtionhallinnon säästöjä.
Pääministeri Petteri Orpon erityisavustaja Katri Manninen kertoo, että viestijät toimisivat edelleen ministeriöissä, mutta työnantajana olisi valtioneuvoston kanslia.
Muutos herättää ministeriöissä huolta viestinnän typistymisestä pelkäksi tiedottamiseksi ja strategisen viestinnän mahdollisuuksien vähenemisestä.
Ministeriöidenviestintä aiotaan keskittää valtioneuvoston kanslian (VNK) alle. Muutoksen on tarkoitus tulla voimaan vaiheittain ja viimeistään vuoden 2027 alusta.
Asiasta keskusteltiin talouspoliittinen ministerivaliokunnan viime tiistaina pitämässä kokouksessa, ja asian vahvistaa HS:lle pääministeriPetteri Orpon(kok) erityisavustajaKatri Manninen. Orpo on VNK:n päällikkö.
”Viestijät toimivat edelleen ministeriöissä, mutta työnantaja olisi VNK”, Manninen sanoo.
Mannisen mukaan muutoksesta huolimatta viestintä on jatkossakin osa ministeriöiden toimintaa. Vastaavia muutoksia on hänen mukaansa tehty aiemmin esimerkiksi ministerien ja johdon sihteerien kohdalla.
Muutoson osa valtionhallinnon säästöjä. Se miten säästöt muodostuvat, on Mannisen mukaan kuitenkin vielä selvittämättä.
Muutoksella halutaan hänen mukaansa myös myös ”järkevöittää toimintaa” ja uudelleen ohjata viestintää.
Lisääkö muutos ministeriöiden poliittista ohjausta, kun viestintä keskitetään VNK:n alaisuuteen?
”En tunnista, että muutos lisäisi poliittista ohjausta”, Manninen sanoo.
”Viestintä perustuu jatkossakin ministeriöiden asiantuntijuuteen.”
HS:ntietojen mukaan kaavailtu muutos herättää ministeriöissä huolta.
Ministeriöissä pelätään, että niiden viestintä typistyy esimerkiksi pelkistetyksi tiedottamiseksi sen sijaan, että ministeriöt voisivat tehdä niin sanottua strategista viestintää, joka edesauttaisi niiden omia tavoitteita.",news
"Nordean pääanalyytikon mukaan on selkeä riski, että tullit nousevat odotettua korkeammiksi.
Yhdysvaltain presidentti Donald Trump esitteli huhtikuussa taulukkoa eri maille annettavista tulleista.Kuva:Brendan Smialowski / AFP
Yhdysvaltain presidentti Donald Trump ilmoittaa pian uusista tuontitulleista kahdelletoista maalle.
Nordean pääanalyytikko Jan von Gerich ennakoi mahdollisia yllätyksiä tullien aikataulussa ja tasossa, vaikka perusoletuksena onkin, että EU:lle tulisi 10 prosentin yleistulli.
Von Gerich varoittaa, että tullien epävarmuus voi johtaa yritysten investointipäätösten lykkäämiseen ja huonompaan talouskehitykseen.
Piensijoittajia hän kehottaa pysymään rauhallisina, vaikka markkinoilla voi olla lyhytaikaista heiluntaa.
Maailmapidättää hengitystään, kun Yhdysvaltain presidenttiDonald Trumpinon määrä kertoa tuontitullien suuruudesta. Uutistoimisto Reutersin mukaan Trump on kertonut lähettävänsä maanantaina kirjelmät tulleista 12 maalle.
Mitä on luvassa?
”Yllätyksiä voidaan nähdä, ja ne yllätykset voivat olla aika isojakin”, sanoo Nordean pääanalyytikkoJan von Gerich.
Olennaisia kysymyksiä ovat von Gerichin mukaan tullien aikataulu ja taso.
Vielä viime viikolla vaikutti von Gerichin mukaan siltä, että tullit astuisivat voimaan vasta elokuun alussa. Elokuun takarajaan hän uskoo itsekin ja huomauttaa Yhdysvaltojen käyvän paraikaa neuvotteluja Euroopan unionin kanssa.
Trump kertoiaiemminlähettävänsä kirjelmät perjantaina, mutta ei tehnyt näin. Trumpin huhtikuussa asettamien tuontitullien 90 päivän jäädytys loppuu keskiviikkona.
Nordean pääanalyytikko Jan von Gerich.Kuva:Markku Ulander / Lehtikuva
Perusoletuson von Gerichin mukaan, että EU:lle tulisi kymmenen prosentin yleistulli ja päälle erilaisia sektoritulleja esimerkiksi lääkkeille. Hänen mukaansa markkinoiden odotukset ovat optimistisia ja Trumpin oletetaan haluavan kauppasopimuksia.
”On ehkä vähän vaarallinenkin oletus, että Trump aina perääntyisi tai että aina tulisi pelkkiä sopimuksia. Näen selkeän riskin siitä, että tullit voi nousta korkeammiksi kuin mitä tällä hetkellä odotetaan”, von Gerich sanoo.
Trumpuhkaili EU:ta toukokuussa 50 prosentin tuontitulleilla. Jos tullit EU:ta kohtaan olisivat 50 prosenttia ja ne olisivat uskottavia, markkinaliikkeet olisivat von Gerichin mukaan samankaltaisia kuin huhtikuussa.
Hänen mukaansa useimmissa vaikutusarvioissa itse tulleja suurempi negatiivinen vaikutus syntyy niiden epävarmuudesta. Sen jatkuminen johtaisi hänen mukaansa yritysten investointipäätösten lykkäämiseen ja huonompaan talouskehitykseen.
”Oli se elokuun alussa tai ensi viikolla, niin saadaanko me jonkinlainen varmuus siitä, että tullit asettuvat tasolle X, vai ollaanko me samassa epävarmuudessa sen jälkeenkin”, von Gerich pohtii.
Tällä hetkellä useimmille Yhdysvaltain kauppakumppaneille on voimassa 10 prosentin suuruiset tullimaksut.
Monisuomalaissijoittaja olikeväällähuolissaan Trumpin tulleista. Mitä piensijoittajan pitäisi ajatella tulevasta?
Von Gerichin mukaan tilanteeseen pätee ”vanha tylsä ohje”.
”Pidä pää kylmänä, tai jos siihen ei pysty, niin tilannetta kannattaa miettiä jo nyt.”
Von Gerich huomauttaa kurssien toipuneen huhtikuun alusta. Edessä taas voi hänen mukaansa olla heiluntaa.
”Nyt voisi vielä ajatella sitä riskiä alaspäin, jos tilanne hermostuttaa. Isommassa kuvassa ja pidemmällä sijoitushorisontilla pätee edelleen perusajatus, että matkalla olevat kuopat eivät muuta kuvaa pidemmästä aikavälistä.”
Toisaalta Trump pyrkii von Gerichin mukaan suurella osalla toimistaan laittamaan maailmantalouden pelikirjoja uusiksi. Hänen mukaansa riskejä on, ja niitä voi olla enemmän kuin mitä osakemarkkinoilla tällä hetkellä hinnoitellaan.
”Ei toki voisi sulkea kokonaan pois sellaistakaan skenaariota, että tässä tulee pidemmän aikavälin hallaa maailmantaloudelle.”",news
"Tarkoituksena on kohdentaa asuntoja eniten tarvitseville, sanoo ympäristö- ja ilmastoministeri Sari Multala.
Ympäristö- ja ilmastoministeri Sari Multala (kok).Kuva:Emmi Korhonen / Lehtikuva
Ympäristö- ja ilmastoministeri Sari Multala (kok) kannattaa valtion tukemien vuokra-asuntojen siirto-oikeuden rajoittamista.
Tavoitteena on kohdentaa asunnot paremmin pienituloisille, vähävaraisille ja erityisryhmille.
Multala aikoo viedä asiaa eteenpäin hallituskumppaneille ja toivoo lain toteutuvan tällä hallituskaudella.
Ympäristö- ja ilmastoministeriSari Multala(kok) pitäävaltion tukemien asuntojen vuokra-oikeuden siirtämisen rajoittamista kannatettavana ja aikoo viedä asiaa eteenpäin hallituskumppaneille.
Käytännössä tämä tarkoittaa sitä, että esimerkiksi kaupungin vuokra-asuntoa ei voisi välttämättä siirtää lapselle tai muulle perheenjäsenelle, jos tulorajat ylittyvät.
”Tällä hetkellä vuokralainen voi käytännössä siirtää vuokraoikeuden ilman vuokranantajan lupaa. Se on varmasti yksi tekijä, miksi valtion tukemat asunnot eivät kohdennu, kuten on ajateltu”, sanoo Multala.
Asuntojensukulaiselle siirtämisen estäminen liittyy hallitusohjelman kirjaukseen, jonka mukaan yhteiskunnan tukemat vuokra-asunnot kohdennetaan tehokkaammin pienituloisille, vähävaraisille ja erityisryhmille, kuten ikääntyneille, vammaisille ja asunnottomille ihmisille.
Ympäristöministeriö julkaisi asiasta keskiviikkona ulkoisenselvityksen.
Multalan mukaan eri vaihtoehdoista erityisesti vuokra-asuntojen siirtäminen olisi helpoiten toteutettavissa ja myös puuttuisi ongelmaan melko tehokkaasti.
Vuokraoikeuden tarkastelu ei ole hänen mukaansa ”täysi esto” asunnon siirtämiselle.
”Jos puolisolla tai lapsella on todellinen tarve asunnolle, vuokraoikeuden siirto on mahdollinen”, sanoo Multala. ”Mutta jos kyseessä on hyvätuloinen, ja jonossa on enemmän asuntoa tarvitsevia, niin asuntojen pitäisi kohdentua enemmän tarvitseville.”
Selvityksessäkartoitettiin myös mahdollisuutta joko nostaa valtion tukemissa vuokra-asunnoissa asuvien hyvätuloisten vuokria tai vaihtoehtoisesti muuttaa vuokrasopimukset määräaikaisiksi. Jos tulot nousisivat vuokrasopimuksen aikana yli tulorajan, sopimusta ei uusittaisi.
”Nämä vaihtoehdot ovat selvästi vaikeampia hallinnollisesti ja lainsäädäntöteknisesti”, kommentoi Multala. Siksi hän sanoo ensisijaisesti esittävänsä perheen sisäisten vuokraoikeuden siirtojen tarkastelua.
”Oma toiveeni on, että tämä etenee laiksi asti tällä hallituskaudella”, sanoo Multala. Hän sanoo uskovansa, että hallituksessa on ”tästä asuntopoliittisesta kysymyksestä aika yhteinen näkemys”.
Hänen mukaansa seuraavaksi asiasta neuvotellaan hallituskumppaneiden kanssa. Aikataulu ole vielä tiedossa.
Selvityksenmukaan valtion tukemat asunnot kohdentuvat pääasiassa pienituloisille kotitalouksille, mutta myös hyvätuloisilla postinumeroalueilla, kuten Helsingin Kalasatamassa, on suhteellisesti paljon tulorajat ylittäviä asuntokuntia.
Multalan mukaan hyvätuloisten postinumeroalueiden suhteellinen korostuminen on merkki siitä, että asuntojen kohdentumisessa on parannettavaa.
Selvityksen mukaan noin joka kahdeksas asuntokunta ylitti tulorajat vuonna 2022. Veronalaisilla bruttotuloilla mitattuna yhteensä reilu 24 500 tavallisessa valtion tukemassa asunnossa asuvaa asuntokuntaa ylitti sille määritellyn tulorajan.
Tulorajat ylittäneistä merkittävä osa asuu pääkaupunkiseudulla.
Tuettujenvuokra-asuntojen asukasvalinnassa on tällä hallituskaudellaotettu käyttöön enimmäistulorajat, jotka tulivat voimaan tämän vuoden alusta.
Yhden hengen ruokakunnan tulot voivat olla korkeintaan 3 540 euroa ja kahden aikuisen ruokakunnassa 6 020 euroa kuukaudessa. Jos ruokakuntaan kuuluu alaikäisiä lapsia, tulorajaa korotetaan ensimmäisestä lapsesta 650 euroa ja muista lapsista 600 euroa.
Tulorajat koskevat sekä uusien asukkaiden valintaa että asunnon vaihtoa. Tulorajat eivät kuitenkaan koske erityisryhmille tarkoitettuja vuokra-asuntoja.",news
"Työnantajat kritisoivat esitystä. Heidän mukaansa säästöä tulee todellisuudessa vain vähän, vaikka rahat ollaan viemässä pois.
Hallitus on tekemässä lakimuutosta, jonka myötä teknologiaa voidaan laskea osaksi hoitajamitoitusta.Kuva:Juha Salminen / HS
Hallitus suunnittelee lakimuutosta, joka laskisi teknologian käytön osaksi hoitajamitoitusta vanhusten ympärivuorokautisessa hoidossa.
Hallitus arvioi muutoksen säästävän 36 miljoonaa euroa vuodessa, mutta hoivatyönantajat pitävät arviota ylimitoitettuna.
Hoivayritysten mukaan esitys ei kannusta kehittämään tuottavuutta parantavaa teknologiaa, sillä 0,6 hoitajan mitoitusta ei saa alittaa.
Hallituson tekemässä lakimuutosta, jonka jälkeen teknologian käyttöä voitaisiin laskea osaksi hoitajamitoitusta.
Hallitus laskee, että hyvinvointialueet voisivat säästää muutoksen avulla vuosittain 36 miljoonaa euroa, kun vanhusten ympärivuorokautiseen hoivaan ei tarvitsisi palkata yhtä paljon hoitajia kuin aiemmin.
Tämä 36 miljoonaa aiotaan leikata pois hyvinvointialueiden rahoituksesta.
Etenkinyksityiset hoivatyönantajat ovat kuitenkin pettyneitä esitysluonnokseen. Niiden mukaan säästöpotentiaalia ei tosiasiassa ole 36 miljoonan verran, ja näin ollen lakimuutoksesta olisi tulossa lähinnä leikkaus hyvinvointi­alueiden rahoitukseen.
Nykyinen hoitajamitoitus on 0,6. Se tarkoittaa 0,6:tta hoitajaa yhtä ympärivuoro­kautisen hoivapaikan asukasta kohden.
Kun hallitus alun perin linjasi älyteknologian laskemisesta osaksi hoitajamitoitusta, oli monen käsitys se, että jatkossa 0,6:n mitoituksen voisi alittaa teknologiaa käyttämällä. Näin tulisi siis säästöjä, kun hoitajia ei tarvitsisi palkata niin paljon.
Hallituksen tekemä esitysluonnos on kuitenkin tullut yllätyksenä yksityiselle hoiva-alalle: 0,6:n mitoitusta ei saakaan alittaa, vaan teknologiaa voi laskea osaksi mitoitusta vain 0,6:n ylittävältä osalta. Mitoitusta saisi pienentää teknologian avulla enintään 0,04 työntekijää asiakasta kohti, mutta niin, että mitoituksen pitäisi säilyä vähintään 0,6:ssa.
Taustallaovat erilaiset laskelmat siitä, kuinka paljon hoitajia suomalaisissa hoivakodeissa tällä hetkellä tosiasiassa on.
Hallituksen tekemä laskelma perustuu siihen, että Suomessa on edelleen runsaasti hoivakoteja, joissa on mitoitus on yli 0,6. Näistä hoivakodeista voisi hallituksen esitysluonnoksen mukaan vähentää 662 käyttämällä teknologiaa lääkehoidossa, kirjaamisessa ja yövalvonnassa.
Hoivayritykset ovat eri mieltä. Niiden mielestä hoivassa on jo niin laajasti laskettu työntekijämäärä 0,6:n mukaiseen mitoitukseen, että tosiasiassa 36 miljoonan euron edestä säästöjä ei tulisi, vaikka raha leikattaisiin hyvinvointialueilta pois. Asia koskettaa hoivayrityksiä, sillä hyvinvointialueet ostavat niiltä vanhusten hoivaa.
Esimerkiksi Suomen suurin yksityinen hoivayhtiö Attendo kirjoittaa lakiluonnokseen antamassaan lausunnossa, että sen hoivakodeista enää alle 10 prosentissa on yli 0,6:n mitoitus.
Hallituksennykyinen esitysluonnos ei kannusta kehittämään uutta, tuottavuutta parantavaa teknologiaa, Attendo kirjoittaa lausunnossaan. Lakia pitäisi Attendon mukaan muuttaa niin, että 0,6:n mitoituksen saisi teknologiaa käyttämällä alittaa.
”Kalliita kehityshankkeita ei kannata käynnistää, jos niistä saatava mitoitushyöty jää marginaaliseksi tuottamiemme palveluiden kokonaisuudessa.”
Sote-alan tuottavuudesta taas puhutaan tällä hetkellä paljon: sen pitäisi parantua selvästi, jotta Suomessa pystyttäisiin jatkossakin hoitamaan vanhenevat ikäluokat aiempaa niukemmilla resursseilla.
Teknologian hyödyntämistä sinänsä hoivayritykset pitävät hyvänä asiana. Myös hyvinvointialueet kannattavat laajasti ajatusta siitä, että teknologialla voitaisiin korvata työntekijöitä.",news
"Purran mielestä kokoomuksen johdolla valmistellut esitysluonnokset irtisanomiskynnyksestä ja määräaikaisuuksista eivät vastaa hallitusohjelman kirjauksia. Työministeri Marttinen on eri mieltä.
Työministeri Matias Marttinen (kok) ja perussuomalaisten puheenjohtaja, valtiovarainministeri Riikka Purra.Kuva:Kristiina Dyer / Merikarvia-lehti & Roni Rekomaa / Lehtikuva
Valtiovarainministeri Riikka Purra syyttää kokoomusta hallitusohjelman ohittamisesta kahden työelämätoimen valmistelussa.
Työministeri Matias Marttinen on eri mieltä ja sanoo esitysten noudattavan hallitusohjelmaa.
Erimielisyys koskee irtisanomiskynnyksen madaltamista ja määräaikaisten työsuhteiden helpottamista.
TyöministeriMatias Marttinen(kok) kiistää perussuomalaisten puheenjohtajanRiikka Purranväitteen siitä, että kahta hallituksen työelämätoimea olisi valmisteltu kokoomuksen johdolla ohi hallitusohjelman kirjausten.
Valtiovarainministeri Purra sanoi maanantaina perussuomalaisten ministeriryhmän kesäkokouksessa, että irtisanomista helpottava esitysluonnos menee paljon pitemmälle kuin hallitusohjelmassa sovittiin.
Lisäksi Purra katsoo, että esitysluonnos määräaikaisten työsuhteiden helpottamisesta lisää niin sanotun ketjuttamisen mahdollisuuksia vastoin hallitusohjelman kirjausta. Kokoomuksen johdolla valmisteltuja esityksiä täytyy siis Purran mukaan lausuntokierroksen jälkeen muuttaa, ennen kuin ne annetaan eduskunnalle.
Marttinen on eri mieltä siitä, etteivät esitysluonnokset vastaisi hallitusohjelman kirjauksia.
”Esitykset on valmisteltu hallitusohjelmakirjausten mukaan”, Marttinen kirjoittaa Helsingin Sanomille maanantai-iltana lähettämässään vastauksessa.
”Keskeinen tavoite on madaltaa työllistämisen kynnystä ja luoda ihmisille lisää mahdollisuuksia päästä mukaan työelämään. Molemmat esitykset on aiemmin kuitattu yhteisesti hallituksessa lausuntokierrokselle.”
Marttisen vastauksesta kertoi ensimmäisenäSuomen Kuvalehti.
HSkysyi Marttiselta vielä, mistä Purran perusteluista hän tarkalleen ottaen on eri mieltä.
Purra totesi, että hallitusohjelmaan puolueiden sopimassa kompromississa ”henkilöön liittyvän irtisanomisperusteen sääntelyä muutetaan niin, että työsopimuksen päättämiseen riittäisi jatkossa asiallinen syy”.
Esitysluonnoksessa irtisanomisen helpottamiseksi esitetään kuitenkin monia muitakin muutoksia, jotka Purran mukaan ohittavat hallitusohjelman kirjauksen. Esimerkiksi alisuoriutumista eli ”jatkuvaluonteista puutteellista työsuoritusta” esitetään kirjattavaksi yhdeksi irtisanomisperusteeksi lakiin.
Määräaikaisten työsuhteiden solmimista puolestaan helpotetaan esitysluonnoksessa niin, ettei työnantajan tarvitsisi enää perustella ensimmäistä enintään vuoden mittaista määräaikaisuutta.
Jos työnantaja tekee saman työntekijän kanssa toisen määräaikaisen työsopimuksen, työnantajalla olisi nykyiseen tapaan velvollisuus perustella se. Tämän on tarkoitus taata se, ettei määräaikaisuuksien ketjuttaminen yleisty lainmuutoksen vuoksi.
Purran mielestä esitysluonnos kuitenkin helpottaa ketjuttamista, koska työnantaja voi solmia määräaikaisuuden jonkun toisen työntekijän kanssa. Jos samassa työtehtävässä pyöritetään aina uusia määräaikaisia, perusteluvelvoitetta ei tule.
Vakiintunut merkitys ketjuttamiselle on useiden perättäisten määräaikaisten työsopimusten solmiminen saman työntekijän kanssa. Purra siis vaikuttaa laajentavan ketjuttamisen käsitettä ja pitää siksi esitysluonnosta hallitusohjelman kirjauksen vastaisena.
Marttinenei tiistaiaamupäivään mennessä vastannut pyyntöön kommentoida Purran edellä kuvattuja näkemyksiä.
Kyseessä on ensimmäinen julkinen työelämätoimia koskeva kiista hallituksessa.",news
"EU:n ja Suomen lohikiista syvenee. Nyt Suomi nostaa EU-komissiota vastaan kanteen EU-tuomioistuimessa.
Suomen rannikoilla kalastetaan yhä Itämeren lohta myös myyntiin. EU säätelee kalastuskiintiöitä lohikantojen tilanteen mukaan.Kuva:Joonas Salli
Suomi nostaa kanteen Euroopan komissiota vastaan EU-tuomioistuimessa lohikalastuskiintiön rajoittamisesta.
Kiista koskee Suomen tämän vuoden lohikiintiön pienentämistä 3 162 lohella vuoden 2024 tutkimuskalastuksen vuoksi.
Suomi on vaihtanut sillikiintiötä Tanskan kanssa saadakseen menetetyn lohimäärän takaisin.
Itämeren lohen tilanne on huolestuttava, ja kannan elpyminen riippuu paljon tämän vuoden kutuvaelluksesta Tornionjokeen.
EU-komissionja Suomen välinen lohiriita syvenee. Maanantaina valtioneuvoston kanslia kertoi tiedotteessaan, että Suomi nostaa Euroopan komissiota vastaan kanteen Euroopan unionin tuomioistuimessa.
Tapaus on harvinainen. Kanne on vasta kahdeksas, jonka Suomi EU-jäsenyysaikanaan nostaa EU-instituutioita vastaan.
Kanteessa on kyse erimielisyydestä Suomen lohikalastuskiintiön rajoittamisessa. Suomi on sitä mieltä, että EU-komissio pienensi Suomen tämän vuoden lohikiintiötä väärin perustein.
EU-kiintiörajaa, kuinka paljon Suomen rannikoilla saadaan vuosittain kalastaa itämerenlohta, jonka kannan tilanne on huolestuttava.
Suomen tämän vuoden kiintiö oli alun perin 8 989 lohta. EU-komissio kuitenkin pienensi kiintiötä 3 162 lohella tulkittuaan, että Suomi ei olisi toteuttanut vuoden 2024 tekemäänsä lohen tieteellistä kalastusta EU-lainsäädännön mukaisesti.
EU-säännöksen mukaan lohen kohdennettu kalastus oli vuonna 2024 kielletty Pohjoisella Itämerellä, Ahvenanmerellä, Saaristomerellä ja Selkämerellä.
Maa- ja metsätalousministeriö päätti kuitenkin ryhtyä tutkimuskalastukseen. Kalastuksella selvitettiin, missä joissa Suomen rannikkokalastuksen saaliiksi jäävät lohet ovat saaneet alkunsa.
Samalla tutkimuskalastus käytännössä tarkoitti, että osa kiellettyjenkin alueiden rannikkokalastajista pääsi lohta kalastamaan. Kalastajat saivat myydä saaliinsa. Heiltä edellytettiin suomunäytteiden lähettämistä tutkimukseen.
Tutkimuskalastuksessa kalastettiin 3162 lohta, eli sama määrä, jolla komissio nyt Suomen kiintiötä pienensi.
KalatalousneuvosRisto Lampinenmaa- ja metsätalousministeriöstä kertoo ministeriön löytäneen keinon, jonka avulla EU:n tälle vuodelle tekemä, ministeriön mielestä perusteeton vähennys ei tunnu Suomen lohikiintiössä.
”Vaihdettiin silliä Tanskan kanssa, ja saimme sillä tuon määrän lohta”, hän kertoo.
Suomella on Lampisen mukaan historiallisena jäänteenä olemassa pieni sillikiintiö Pohjanmerelle, jota yksikään suomalaisalus ei enää hyödynnä. Suomi antoi Tanskalle 60 tonnia sillikiintiötä ja sai vastineeksi Tanskalta kiintiöönsä Itämerelle 3162 lohta lisää.
Lampisen mukaan kanne tehtiin muun muassa siksi, että komission päätös olisi ”vaarallinen ennakkotapaus”.
Hänen mukaansa EU-komission tekemä kiintiön pienennys ei perustu EU-asetuksen säännöksiin. Lampisen mukaan Suomen tekemä tutkimuskalastus toteutettiin sitä koskevien EU-asetusten mukaisesti.
Kalatalousneuvos Lampinenkin myöntää sen, että Itämeren lohen tilanne ei ole hyvä.
”Huolestuttava se on, minkä takia lohen kaupallisen ja vapaa-ajan kalastuksen säätelyä on tiukennettu kansallisesti huomattavasti sekä merialueella että Tornionjoella. Tämän vuoden noususta Tornionjokeen riippuu todella paljon”, hän kertoo.
Lohta palaa mereltä kudulle vähemmän kuin olisi toivottavaa, ja syitä tutkitaan.
Suomessaon jäljellä enää kaksi jokea, joihin Itämeren lohi pääsee nousemaan kudulle vapaasti. Ne ovat Tornionjoki ja Simojoki.
Kaikki muut Suomen historialliset lohijoet on padottu, merkittävimpinä niistä Kemijoki. Kemijoen kutumahdollisuudet eivät kuitenkaan näytä aivan heti kohenevan.
Valtion omistama Kemijoki Oy taistelee oikeudessa aluehallintoviraston päätöstä vastaan, jottei yhtiön tarvitsi rakentaa joen vesivoimapatoihin lohien luontaisen lisääntymisen mahdollistavia kalateitä.",news
"Pelko on, että valmisteltavan asetusmuutoksen seurauksena entistä useammalle tarjotaan vain netti- tai lyhytterapiaa.
Terapiamenetelmien arviointi ollaan keskittämässä Husille ja muille yliopistosairaaloita ylläpitäville hyvinvointialueille.Kuva:Linda Nguyen / HS
Suomen Psykologiliitto on huolissaan hallituksen suunnittelemasta psykoterapiamenetelmien arvioinnin keskittämisestä.
Ammatti- ja yhteiskuntasuhdepäällikkö Vera Gergov pelkää terapiamenetelmien vähenevän ja talouden ohjaavan päätöksiä.
Asiantuntijat ovat huolissaan, että yhä useampi saisi vain lyhytterapiaa tai nettiterapiaa pitkäkestoisen hoidon sijaan.
Hallituksensuunnittelema asetusmuutos herättää huolta mielenterveystyötä tekevien ammattilaisten parissa.
Hallitus on päättämässä keskittämisasetuksen muutoksesta. Asetusluonnoksen mukaan Hus-yhtymän ja yliopistosairaaloita ylläpitävien hyvinvointialueiden tehtävä olisi jatkossa arvioida ja määrittää koko Suomen osalta, mitä psykoterapeuttisia ja psykososiaalisia menetelmiä potilaiden hoidossa käytetään.
Tarkoituksena on muun muassa yhdenmukaistaa palveluita koko Suomessa.
Asetusluonnos oli kesän alussa lausuntokierroksella, ja ehdotus keräsi mielenterveystyötä tekevien tahojen puolelta runsaasti kritiikkiä.
Yksikriittinen taho on Psykologiliitto. Liiton ammatti- ja yhteiskuntasuhdepäällikönVera Gergovinmukaan huoli on se, että muutoksen myötä suomalaisille tarjottavat terapia muodot voivat vähentyä.
”Tilanne aiheuttaa helposti intressiristiriidan. Kun samat tahot, jotka vastaavat palvelun järjestämisestä, myös suosittavat menetelmiä, on intressi suosittaa sellaisia menetelmiä, jotka itsellä ovat jo käytössä. Helposti käy niin, että päätöksiä aletaan tehdä talous edellä eikä se edellä, mitä asiakkaat tarvitsevat.”
Gergovin mukaan valtakunnallisen suosittajan roolissa pitäisi ehdottomasti olla mukana myös yliopistot ja Terveyden ja hyvinvoinnin laitos (THL).
Hän ihmettelee myös, miksi menetelmien valinnasta täytyy määrätä asetuksella: Suomessa on jo nyt olemassa terveydenhuollon palveluvalikoimaneuvosto Palko, joka antaa suosituksia siitä, mitä hoitoja suomalaisille julkisesti tarjotaan.
Suomessaon viime vuosina yleistynyt Terapiat etulinjaan -niminen hoitomalli, jota on toteutettu Husin johdolla. Mallin idea on tarjota nopeasti matalan kynnyksen hoitoa ja vastata kysyntään, jonka mielenterveysongelmien suorastaan räjähdysmäinen kasvu on luonut.
Terapiat etulinjaan -mallissa korostuu nettiterapia ja lyhytterapia. Raskaammat hoidot eivät ole poissuljettuja, mutta niitä kohti edetään portaittain.
Tampereen psykoterapiayhdistys kirjoittaa antamassaan lausunnossa olevansa huolissaan siitä, että keskittämisen seurauksena yhä useampi suomalainen tulisi saamaan vain Terapiat etulinjaan -mallin mukaista kevyttä hoitoa. Näin on yhdistyksen mukaan jo tapahtunut.
”Potilaiden ohjaaminen akuuttivaiheen erikoissairaanhoidon palveluihin ja kuntoutuspsykoterapioihin on vähentynyt. Lyhyen aikavälin kustannussäästöjen toivossa saatetaan jatkossa päätyä siihen, että hyvinvointialueet tuottavat vain lyhytkestoisia matalan kynnyksen palveluita ja psykiatrista sairaalahoitoa, eikä erikoissairaanhoidon avopalveluita ja kuntoutuspalveluita tarjota väestölle tarvetta vastaavasti”, yhdistys kirjoittaa lausunnossaan.
Gergovinmukaan huoli jaetaan myös Psykologiliitossa.
”Kun valta keskittyy erikoissairaanhoitoon, ja malli on kehitetty Husissa, luonnollisesti voi käydä niin että sitä aletaan painottamaan.”
Gergovin mukaan malli on sinänsä oikein hyvä. Ongelma vaan on se, että mallin mukaiset hoidot eivät ole kaikille sopivia tai riittäviä. Terapiat etulinjaan -mallin hoitomuodot perustuvat kognitiiviseen käyttäytymisterapiaan, joka ei kaikille asiakkaille välttämättä sovi.
”Kognitiivinen käyttäytymisterapia on vaikuttavaa hoitoa, siitä on näyttöä. Mutta siitä ei ole näyttöä, että se olisi ylivertaista hoitoa. Asiakkaiden näkökulmasta siinä on iso vaara, jos menetelmien monimuotoisuus ei säily.”
Gergov on huolissaan myös siitä, saavatko tulevaisuudessa ihmiset tarvittaessa myös pitkäaikaista hoitoa tai psykoterapiaa.
”Terapiat etulinjaan on nimensä mukaisesti kehitetty etulinjaan. Mitä tapahtuu niille asiakkaille, joille nettiterapia ja lyhytinterventiot eivät sovellu tai ole riittäviä?”
Terapiat etulinjaan -mallissa olennaista on, että hoito on porrastettu kevyemmistä kohti järeämpiä hoitomuotoja. Gergovin mukaan on kuitenkin tärkeää, että myös jatkossa asiakkaat pääsevät suoraan tarpeen mukaiseen hoitoon.
”Se ei mene niin, että kaikkia vakavampia häiriöitä voisi ennaltaehkäistä. Ei ole inhimillistä, jos asiakas joutuu käymään kaikki ne hoidon portaat läpi. Parasta on, että heti alussa tehdään huolellinen arvio, ja joidenkin kohdalla todetaan suoraan, että asiakas tarvitsee pidempää ja intensiivisempää hoitoa.”",news
"Ikärajan laskemisen tavoitteena on lisätä nuorten osallisuutta yhteis­kunnalliseen vaikuttamiseen. Ikärajan alentaminen oli kirjattu hallitusohjelmaan.
Suomen lisäksi eurooppalaisen kansalaisaloitteen allekirjoittamisen ikäraja on 16 vuotta viidessä EU-maassa.Kuva:Timo Marttila
16-vuotiaatsuomalaiset voivat nyt allekirjoittaa eurooppalaisen kansalaisaloitteen.
Eduskunta päätti kesäkuussa kansalaisaloitelain muuttamisesta, ja ikärajaa laskeva laki tuli voimaan 1. heinäkuuta. Aiemmin eurooppalaisen kansalaisaloitteen pystyivät allekirjoittamaan vain täysi-ikäiset suomalaiset.
Eurooppalaisen kansalaisaloitteen ikärajan alentaminen 16 vuoteen oli osa pääministeriPetteri Orpon(kok) hallitusohjelmaa.
Lakiesityksessä ikärajan laskemisen tavoitteena oli lisätä nuorten osallisuutta ja osallistumismahdollisuuksia yhteiskunnalliseen vaikuttamiseen.
Eurooppalaisenkansalaisaloitteen avulla EU:n kansalaiset voivat pyytää Euroopan komissiota tekemään lakiehdotuksia.
Komissio ottaa kansalaisaloitteen käsittelyyn, kun sille on kertynyt vähintään miljoona allekirjoitusta.
Suomen lisäksi eurooppalaisen kansalaisaloitteen allekirjoittamisen ikäraja on 16 vuotta viidessä EU-maassa: Belgiassa, Itävallassa, Maltalla, Saksassa ja Virossa. Kreikassa ikäraja on 17 vuotta.",news
"Haukkala ei aiemmin kertonut, että Oliver Stubb oli ollut häneen yhteydessä jo ennen uuden tukilinjauksen tekemistä. Haukkala vetoaa unohdukseen.
Ulkopoliittisen instituutin johtaja Hiski Haukkala ja Oliver Stubb.Kuva:Antti Aimo-Koivisto & Emmi Korhonen / Lehtikuva
Tasavallan presidentti Alexander Stubbin pojan Oliver Stubbin harjoittelu­haku Ulko­poliittiseen instituuttiin (Upi) on poikinut kuusi kantelua oikeus­asia­miehelle.
Kanteluissa pyydetään selvittämään, onko pätevämmät hakijat ohitettu rekrytoinnissa.
Upin johtaja Hiski Haukkala myönsi antaneensa väärää tietoa tapauksesta ja pahoittelee virheitä.
Ulkopoliittiseninstituutin (Upi) johtajaHiski Haukkalamyöntää antaneensa väärää tietoaOliver Stubbintapauksesta. Asiasta kertoi ensinIltalehti. Väärä tieto liittyy Oliver Stubbin ensimmäisen harjoitteluhakua koskeneen yhteydenoton ajankohtaan.
TasavallanpresidenttiAlexander Stubbinpoika tuli valituksi instituuttiin harjoitteluun, vaikka hän opiskelee Britanniassa eikä näin ollen voi saada suomalais­yliopistoissa opiskelevien tapaan korkea­koulujen harjoittelu­tukea tai Erasmus+-apurahaa.
Samasta syystä esimerkiksi Oxfordin yliopistossa opiskelevalle henkilölleilmoitettiin keväällä2024, että hänen hakemustaan Upiin ei tulla käsittelemään. Oliver Stubbin kohdalla tänä vuonna instituutti toimi toisin.
Haukkala kertoi toissa viikolleHS:lle, että Ulkopoliittinen instituutti muutti linjaustaan tuesta tänä vuonna ennen kuin Stubbin hakemus saapui. Haukkalan mukaan käytännön muuttamisesta keskusteltiin 10. helmikuuta. Harjoittelu­haku alkoi 6. maaliskuuta.
Iltalehdelle Haukkala kuitenkin kertoi viime perjantaina lähettämässään sähköpostissa, että Stubb lähestyi häntä sähköpostilla jo 8. helmikuuta tiedustellakseen yleisesti harjoittelu­mahdollisuuksista instituutissa.
Päätös käytännön muuttamisesta tehtiin siis pian Oliver Stubbin yhteydenoton jälkeen. Tätä Haukkala ei kertonut aiemmissa haastatteluissaan. Iltalehden mukaan hän oli aiemmin vastannut, ettei Stubb ollut instituuttiin yhteydessä ennen päätöstä.
”Ikävä kyllä olin yksinkertaisesti unohtanut sähkö­posti­yhteyden­oton, ja olen siitä hyvin pahoillani”, Haukkala sanoo HS:lle.
Haukkalasanoo, että Stubbin yhteydenotto ei vaikuttanut harjoittelu­käytännön muuttamisen esilletuloon, käsittelyn ajankohtaan tai päätökseen.
”Oliver Stubbin instituuttia kohtaan osoittamalla kiinnostuksella ei ollut asiassa mitään merkitystä. Olemme tehneet inhimillisiä virheitä. Haluan pahoitella niitä syvästi.”
Harjoittelutukeen liittyneestä keskustelusta tai päätöksestä ei ole Haukkalan mukaan muistiota. Hän sanoo, että asiaa puitiin yleisellä tasolla. Haukkalan mukaan harjoittelu­käytäntöä muutettiin niin, että harjoittelu­tuen ohella myös stipendi mahdollistaa paikan saamisen.
”Stipendi luo yhdenvertaisen mahdollisuuden sellaisille hakijoille, jotka eivät ole suomalaisen korkea­koulu­apu­rahan tai Erasmus-apurahan piirissä.”
Haukkala sanoo edelleen olevansa vakuuttunut siitä, että hakuprosessi oli tasavertainen ja että harjoittelijaksi valittiin ”paras, kriteerit täyttänyt ja tutkimus­tehtävään sopivin hakija”.
OliverStubbin tapaus on poikinut kuusi kantelua eduskunnan oikeus­asiamiehen virastoon.
Kanteluiden osalta ei ole Haukkalan mukaan oltu yhteydessä Upiin. Hän pitää hyvänä, että asiaa selvitetään.
”Kun ihmisille on prosessista tällainen kuva syntynyt, on ensiarvoisen tärkeää, että asiaa tarkastellaan.”",news
"Ratkaisua lentoliikenteen palveluja koskevaan työriitaan haetaan uudelleen tiistaina.
Finnairin koti Helsinki–Vantaan lentokentällä kesäkuussa 2025.Kuva:Seppo Kärki / IS
Ilmailualan Unionin ja Palvelualojen työnantajien sovittelussa ei löydetty ratkaisua työriitaan maanantaina.
Finnair peruu keskiviikkona noin 100 lentoa Ilmailualan Unionin lakon vuoksi, mikä vaikuttaa 7000 matkustajaan.
Sovittelu jatkuu tiistaina, mutta keskiviikon lakko toteutuu valtakunnansovittelijan mukaan.
IlmailualanUnionin (IAU) ja Palvelualojen työnantajien (Palta) työriidan sovittelussa ei päästy maanantaina ratkaisuun, kertoo valtakunnansovittelijan toimisto viestipalvelu X:ssä. Sovittelu jatkuu tiistaina.
Valtakunnansovittelija kertoo myös, että IAU:n keskiviikolle 2. heinäkuuta ilmoittama lakko toteutuu.
Finnairkertoi aiemmin maanantaina peruvansa keskiviikolta noin 100 lentoa IAU:n lakon vuoksi. Peruutukset vaikuttavat noin 7 000 asiakkaaseen.
IAU ja Palta ovat käyneet neuvotteluja työehtosopimuksesta tuloksetta jo useiden kuukausien ajan pääsemättä tuloksiin.
IAUon antanut keskiviikon lisäksi lakonuhan perjantaille 4. heinäkuuta ja maanantaille 7. heinäkuuta.
Finnair on kertonut aiemmin, että se vahvistaa mahdolliset lentojen peruutukset kaksi päivää ennen suunniteltua työnseisausta.
IAU on ilmoittanut työtaistelutoimista myös 16., 18., 21. ja 23. heinäkuuta.",news
"Multalan mukaan komission ehdotus on linjassa Suomen ennakko­vaikuttamisen painopisteiden kanssa.
Ympäristö- ja ilmastoministeri Sari Multala (kok) kuvattuna 11. joulukuuta 2024. Tuolloin hän toimi tiede- ja kulttuuri­ministerinä.Kuva:Antti Aimo-Koivisto / Lehtikuva
Ympäristö- ja ilmastoministeriSari Multalan(kok) mukaan Suomi tukee EU-komission ehdottamaa 90 prosentin päästö­vähennys­tavoitetta vuodelle 2040.
Multalan mukaan komission ehdotus on linjassa Suomen ennakko­vaikuttamisen painopisteiden kanssa.
”Pitkäjänteinen ja johdonmukainen ilmasto­politiikka on tärkeää EU:n kilpailukyvyn kannalta ja se luo vakautta yrityksille tehdä investointeja puhtaisiin ratkaisuihin”, Multala painottaa tiedotteessaan.
Multalan mukaan Suomen näkökulmasta on ollut tärkeää, että komission ehdotuksen mukaan maan­käyttö­sektorin epävarmuudet tullaan huomioimaan vuoden 2040 tavoitteen toimeen­panossa.
Multalan mukaan Suomen näkökulmasta merkittävää on myös teknologia­neutraalius eli se, että päästö­vähennys­tavoitteiden saavuttamisessa ei aseteta etukäteen rajoituksia tai suosita tiettyjä teknologioita.",news
"Sdp:n Antti Lindtman ei suostu toistaiseksi avaamaan, mistä puolue olisi valmis leikkaamaan.
Ville Kaunisto pitää Sdp:n talouspuhetta linjattomana.Kuva:Antti Aimo-Koivisto / Lehtikuva
Kokoomuksen eduskuntaryhmän varapuheenjohtaja Ville Kaunisto kritisoi SDP:n puheenjohtaja Antti Lindtmanin talouslinjan epäselvyyttä.
Kaunisto pitää äänestäjien aliarvioimisena sitä, ettei SDP kerro konkreettisista leikkauskohteista ennen vuoden 2026 syksyä.
Kauniston mukaan Sdp:n varapuheenjohtajat ovat kertoneet yksittäisiä ehdotuksia, mutta puolueen kokonaislinja on epäselvä.
Kokoomukseneduskuntaryhmän varapuheenjohtaja,Ville Kaunistoperää sosialidemokraateilta yksityiskohtaisempaa säästölistaa. Kaunisto viittaa Sdp:n puheenjohtajaAntti Lindtmanintänään HS:ssa julkaistuunhenkilöhaastatteluun.
Lindtman kertoi, että puolue on valmis miljardiluokan sopeutuksiin, mutta jätti yksityiskohdista kertomisen myöhemmäksi. Niistä kerrottaisiin Lindtmanin mukaan vasta, kun syksyn 2026 talousluvut ovat selvillä. Seuraavat eduskuntavaalit järjestetään keväällä 2027.
”Olisi edustuksellisen demokratian kannalta tärkeää tässä maailmanajassa, että pääoppositiopuolue toisi omia ratkaisujaan esille,” Kaunisto toteaa.
Kaunisto katsoo Lindtmanin käyttäneen haastattelussa oman tulkintansa mukaan kaikkia poliitikon pelikirjan kikkoja:
”Otetaan vakava ilme päälle ja puhutaan matalalla äänellä, mutta ei oikein sanota mitään,” Kaunisto kuvailee.
Hänväittää, ettei Sdp:n talouslinjasta ole annettu äänestäjille kunnollista selkoa. Lindtmanin sijaan talous- ja työmarkkinapolitiikan vaihtoehdoista ovatkin kertoneet viime aikoina lähinnä varapuheenjohtajat.
Esimerkiksi Sdp:n varapuheenjohtajaMatias MäkynenkertoiHS:lle toissaviikolla, että ainakin joitain nykyhallituksen päätöksiä oltaisiin perumassa. Toinen varapuheenjohtaja,Nasima Razmyar, puolestaankertoiIlta-Sanomille, että hänen mielestään Sdp voisi leikata esimerkiksi maataloustuista ja tarkastella puolustusmenojen kehitystä.
”Tuntuu, että varapuheenjohtajat tuovat yksitellen omia ehdotuksiaan rakentaakseen sumuverhoa, jonka takaa kokonaisuutta ei näe,” Kaunisto aprikoi.
Kauniston mielestä on hyvä kysymys, onko äänestäjillä nyt tiedossa ainoastaan Sdp:n varapuheenjohtajien linja. Tiedossa on, ettei se aina ole ollut Lindtmanin kanssa yhteneväinen.
”En lähde ottamaan kantaa heidän sisäisiin kiistelyihin, mutta korostan sitä, että on äänestäjien aliarvioimista, kun asioista ei puhuta oikeilla nimillä. Mutta ei kukaan tunnu tietävän, mikä se linja oikeasti on,” Kaunisto kummastelee.
”Onhan se silti aikamoista, että saa odotella ensi vuoden syksyyn saakka.”
Hän ei lähde arvioimaan sitä, kuinka viivästely demarien talouslinjan kanssa vaikuttaisi kahden vuoden päästä pyöriteltäviin hallituskuvioihin.
”Mutta ei sitä pääse karkuun, että nyt käsillä olevat asiat eivät ole vain yhden hallituksen asioita. Tämä linjattomuus on äärimmäisen huolestuttavaa sen kannalta, kuinka Suomeen suhtaudutaan maailmalla.”",news
"Neuvotteluvallan on saamassa Euroopan patriootit -ryhmä, joka on vastustanut jyrkästi EU:n ilmastotoimia.
Poliitikot Matteo Salvini, Santiago Abascal ja Marine Le Pen Euroopan patrioottien kokouksessa.Kuva:Jean-Francois Monier / AFP
LaitaoikeistolainenEuroopan patriootit -ryhmä on saamassa parlamentin neuvotteluvallan EU:n vuoden 2040 ilmastotavoitteesta.
Asiastakertooviestipalvelu X:ssä muun muassa Uudistuva Eurooppa (Renew) -ryhmän meppi ja parlamentin ympäristövaliokunnan koordinaattoriPascal Canfin. Myös STT:n tietojen mukaan tieto pitää paikkansa.
Käytännössä tämä tarkoittaa, että patriootit nimittävät esittelijän, joka ottaa päävetovastuun parlamentin kannan laadinnasta ja johtaa jäsenmaiden kanssa käytäviä neuvotteluita parlamentin edustajana.
Patriooteissa ovat mukana muun muassa UnkarinViktor OrbaninFidesz-puolue, RanskanMarine Le PeninKansallinen liittouma ja ItalianMatteo SalvininLega. Ryhmä on vastustanut jyrkästi EU:n ilmastotoimia.
Patriootit ei ole itse toistaiseksi vahvistanut asiaa julkisesti.
EU-parlamentin on määrä keskustella ilmastotavoitteesta tiistaina iltapäivällä. Monet muut ryhmät ovat ilmaisseet järkytyksensä asiasta.
”Tämä tarkoittaa, että Eurooppa-myönteisten ryhmien on toimittava yhdessä, jotta saamme aikaan sopimuksen ennen seuraavaa COP-ilmastokokousta”, Renew-ryhmän Canfin kirjoitti.
Esittelijyyksiä jaetaan käytännössä huutokauppana pistejärjestelmän avulla: kukin ryhmä saa pisteitä kokonsa mukaan. Patriootit onnistui ilmeisesti voittamaan kaikki muut ryhmät pisteillään.
EU-komissioesitteli viime viikolla uuden ilmastotavoitteensa, jossa se esitti 90 prosentin päästövähennystä vuoteen 2040 mennessä verrattuna vuoteen 1990.
Sen on arvioitu jo ennakkoon kohtaavan vastustusta johtuen niin hallituksissa kuin EU-parlamentissa vallassa olevista puolueista, jotka suhtautuvat kielteisesti ilmastotoimiin.
Myös Suomessa perussuomalaiset ovat julkisesti linjanneet, että ne eivät sitoutuisi EU:n ilmastotavoitteeseen, vaikka ympäristö- ja ilmastoministeriSari Multalan(kok) mukaan Suomi tukee asiaa.
EU:n ilmastopalveluCopernicustoteaa, että Euroopan ilmasto on lämmennyt kaksi kertaa maailman keskiarvoa nopeammin, mikä tekee Euroopasta yhden nopeimmin lämpiävistä maanosista.
Ilmastonmuutos aiheuttaa Euroopassa muun muassa kuivuutta, erittäin kuumia lämpötiloja ja jäätiköiden sulamista.
Kesäkuun lopussa Euroopassa koettiin ennätyskova helleaalto, jossa kuumuusennätyksiä rikkoutui muun muassa Espanjassa. Asiantuntijat ovat varoittaneet, että ilmastonmuutoksen myötä voimakkaat helleaallot yleistyvät entisestään. Helleaalto on aiheuttanut myös maastopaloja ja kuolemantapauksia Euroopassa.",news
"Metsäteollisuus ry:n metsäjohtaja Karoliina Niemi on nimitetty Metsähallituksen Metsätalous Oy:n toimitusjohtajaksi.
Karoliina Niemestä tulee Suomen metsien talouskäytön ylin toteuttaja, kun hän siirtyy Metsäteollisuus ry:n metsäjohtajan paikalta Metsähallituksen Metsätalous Oy:n toimitusjohtajaksi.Kuva:Hanna Pihlajamäki / Tyrvään Sanomat
Valtionmetsien hakkuista ja talouskäytöstä päättävän Metsähallituksen Metsätalous Oy:n toimitusjohtajaksi on valittu maatalous- ja metsätieteiden maisteri ja filosofian tohtoriKaroliina Niemi.
Niemi siirtyy tehtävään Metsäteollisuus ry:n metsäjohtajan tehtävästä. Asiasta kertoi Metsähallitus tiedotteessaan perjantaiaamuna.
Metsäteollisuus ry on metsäteollisuuden yhtiöiden etujärjestö. Niemi on sen metsäjohtajana ollut käytännössä järjestön päälobbari, eli vaikuttaja, joka on yrittänyt saada valtiota ja lainsäätäjiä toimimaan metsäyhtiöille suotuisalla tavalla.
Nyt Niemi siirtyy tästä lobbarin roolistaan päättämään, miten, missä ja kuinka paljon valtion metsiä hakataan. Metsätalous Oy on Metsähallituksen talouspuoli, joka saa valtaosan tuloistaan valtion metsien puun myynnistä.
Niemi aloittaa Metsähallituksessa lokakuussa 2025 ja toimitusjohtajana vuoden 2026 alussa. Hänestä tulee samalla Metsähallitus-konsernin johtoryhmän jäsen. Konserniin kuuluu myös Metsähallituksen Luontopalvelut, joka huolehtii muun muassa kansallispuistoista.
Tänä vuonnaMetsähallitus tilittää kokonaisuudessaan valtion kassaan 125 miljoonaa euroa. Vuonna 2023 sen metsistä hakattiin puuta 6,3 miljoonaa kuutiota, mikä oli noin kymmenesosa kaikesta Suomessa hakatusta puusta.
Metsähallituksen tiedotteessa sanotaan, että Metsätalous Oy toimitusjohtajan tehtävässä ”sovitetaan yhteen puuntuotannon tarpeita sekä metsien virkistyskäyttöön, ilmastonmuutoksen hillintään, luonnon monimuotoisuuteen, porotalouteen ja saamelaiskulttuuriin liittyviä tavoitteita”.
Metsähallituksen pääjohtajaJuha S. Niemeläkehuu tiedotteessa Niemen laaja-alaista suomalaisen ja kansainvälisen metsäalan tuntemusta. Niemi on aiemmin työskennellyt myös Maa- ja metsätaloustuottajain keskusliitossa ja maa- ja metsätalousministeriössä.
Niemi sanoo tiedotteessa odottavansa innolla, että hän pääsee pitämään huolta Suomen metsäomaisuudesta.
”Metsätalous Oy:lla on tärkeä rooli yhteisten metsien hoitajana ja käyttäjänä sekä kestävän metsätalouden edelläkävijänä”, hän lausuu tiedotteessa.",news
"Ulkoministeriö tulkitsee väistyvän Lissabonin-suurlähettilään rikkoneen virkamiehen käyttäytymisvelvollisuutta.
Väistyvä Lissabonin-suurlähettiläs Titta Maja-Luoto.Kuva:Vesa Moilanen / Lehtikuva
Ulkoministeriö on antanut Lissabonin-suurlähettiläs Titta Maja-Luodolle kirjallisen varoituksen epäasiallisesta käytöksestä ja häirinnästä.
Henkilöstöjohtaja Niina Pesonen kertoo, että varoitus oli oikea toimenpide, sillä irtisanomisen kynnys on korkea.
Portugalin-lähetystön koko henkilöstö oli tehnyt häirintäilmoituksen Maja-Luodon käytöksestä.
Ulkoministeriö(UM) tiedottaa, että se on antanut Lissabonin-suurlähettiläälleTitta Maja-Luodollekirjallisen varoituksen.
Varoitus annettiin, koska Maja-Luoto on rikkonut virkamiehen käyttäytymisvelvollisuutta.
”Maja-Luodon käytös täyttää epäasiallisen käytöksen ja häirinnän määritelmät”, tiedotteessa todetaan.
Päätöksen varoituksen antamisesta teki henkilöstöjohtajaNiina Pesonen.
”Irtisanomisen kynnys on todella korkea, ja se olisi käytännössä edellyttänyt varoitusta. Minusta varoitus oli tässä selkeästi oikea toimenpide”, Pesonen sanoo HS:lle.
”Katsoin, että virkamiehen taholta oli tapahtunut muuta kuin soveliasta käytöstä niin, että ylittyi kynnys varoitukselle mutta ei irtisanomiselle.”
Maja-Luotoa kuultiin tapauksesta, ja Pesosen mukaan hän kertoi tapahtumista seikkaperäisesti omasta näkökulmastaan.
Maja-Luodon työvelvoite UM:ssä säilyy. Pesosen mukaan Maja-Luodon tulevasta tehtävästä vasta keskustellaan eikä siitä ole vielä tietoa.
UlkoministeriElina Valtonenkertoi viime viikollaesittävänsä Maja-Luodon tehtävän päättämistä Lissabonissa. Maja-Luoto sanoi ymmärtävänsä päätöksen.
Kesäkuussauutisoitiin, että kaikki Portugalin-lähetystön työntekijät olivat tehneet häirintäilmoituksen Maja-Luodon käytöksestä.
Henkilöstö syytti Maja-Luotoa muun muassa toistuvasta häirinnästä, kiusaamisesta, ikäsyrjinnästä, rasistista käyttäytymisestä sekä henkisestä väkivallasta.
Maja-Luoto totesikesäkuun lopussa HS:lle, että hän on käyttäytynyt asiattomasti kahdessa tilanteessa.
Maja-Luoto kertoi tuolloin, että toisessa tapauksessa hän menetti malttinsa ja kutsui työntekijän työsuoritusta erittäin huonoksi ja puutteelliseksi. Toisella kerralla hän sanoi olleensa kokouksessa ja moittineensa ”ikävään sävyyn” työntekijöidensä työsuoritusta.
Maja-Luoto kertoi, että hän on pyytänyt tilanteita asianosaisilta anteeksi.
”On ollut selkeitä epäkohtia omalta puoleltani. Minun olisi pitänyt ymmärtää, että kun käytän auktoriteettiani suhteessa alaisiini, niin siitä jää pysyvät vammat, jos puhuttelen heitä ikävään sävyyn. Mielestäni ansaitsen siitä moitteet. Epäasiallisen käytöksen tunnusmerkistö selvästi täyttyy”, Maja-Luoto sanoi HS:lle.
HS:ntietojen mukaanMaja-Luodon epäasiallisesta käytöksestä valitettiin jo tämän aiemmassa tehtävässä, kun hän työskenteli päällikkönä ulkoministeriön kehityspoliittisella osastolla.
UM:n päätöksestä on mahdollista valittaa Helsingin hallinto-oikeuteen.",news
"Kansanedustaja Alviina Alametsä sai kesäkuussa lapsen. Hän kertoo joutuneensa sairaalaan ensimmäisen kerran noin viikko synnytyksen jälkeen.
Vihreiden Alviina Alametsä nousi eduskuntaan varasijalta kesällä 2024.Kuva:Vesa Moilanen / Lehtikuva
Vihreiden kansanedustaja Alviina Alametsä on joutunut uudelleen sairaalaan synnytyksen jälkeisten komplikaatioiden vuoksi.
Alametsä kertoo asiasta Instagram-päivityksessään.
Hän joutui sairaalaan ensimmäisen kerran noin viikko synnytyksen jälkeen.
VihreidenkansanedustajaAlviina Alametsäon joutunut toistamiseen sairaalaan synnytyksen jälkeisten komplikaatioiden takia. Alametsä kertoo asiasta tiistaina Instagram-päivityksessään.
Alametsä ja hänen puolisonsa, Tampereen apulaispormestariJaakko Mustakalliosaivat esikoislapsenkesäkuun loppupuolella.
Alametsä kertoi aiemmin sosiaalisessa mediassa, että hän joutui ensimmäisen kerran sairaalaan ambulanssilla noin viikko synnytyksen jälkeen. Hän kertoi kärsineensä vatsakivusta, jota lääkittiin kipulääkkeellä, minkä jälkeen hänelle nousi kuume.
”Vatsa ja pää tuntuivat räjähtävän, näköhäiriöitä, tärinää, hengitysvaikeuksia”, hän kirjoitti.
Syyksi selvisi Alametsän mukaan kohtutulehdus, johon antibioottihoito tehosi, ja kansanedustaja kirjoitti maanantaina voivansa hyvin.
Alametsäjoutui palaamaan yksin sairaalaan, koska hänen kuumeensa nousi uudelleen antibiooteista huolimatta.
”Syyn ja parantavan hoidon löytäminen sepsikseen [verenmyrkytykseen] ja komplikaatioihin on kova työ kaikilta täällä, ja toipuminen on kova työ minulta”, Alametsä kirjoitti tiistai-aamuna julkaistussa päivityksessään.",news
"”Ehkä rekrytointiprosessit ovat yksi asia, jota pitää tarkastella”, sanoo hallituksen puheenjohtaja Klaus Korhonen.
Ulkopoliittisen instituutin hallituksen puheenjohtaja on suurlähettiläs Klaus Korhonen.Kuva:Juha Roininen
Ulkopoliittiseninstituutin hallitus oli tänään koolla. Kokouksessa käsiteltiin tasavallan presidenttiAlexander StubbinpojanOliver Stubbinsaamaa harjoittelupaikkaa ja sen aiheuttamaa julkista keskustelua.
Upin hallitus kokoontuu tarpeen mukaan, ja tällä kertaa asialista koostui käytännössä yllä mainitusta asiasta, kertoo Upin hallituksen puheenjohtajaKlaus KorhonenHS:lle.
”Hallitus ei ole tämän asian tiimoilta vielä kokoontunut, niin ajattelimme, että tätä on hyvä käsitellä”, Korhonen sanoo.
Kokouksessa hallitus kuuli instituutin johtajanHiski Haukkalanselvityksen harjoittelupaikkahakuun liittyneistä vaiheista.
Korhonenei avaa keskustelun sisältöä, mutta hän sanoo, että Haukkalan selvitys oli perusteellinen.
”Aika paljonhan niistä tiedoista on ollut julkisuudessa ja moneen kertaan. Ainakaan minulle itselleni ei ollut mitään yllätyksiä.”
Korhosen mukaan kokous ei antanut aihetta vetää mitään erityisiä johtopäätöksiä jatkon kannalta.
Hallitus kirjoittaa kuitenkin tänään lähettämässään tiedotteessa, että Upin hallitus ja instituutti ”jakavat näkemyksen siitä, että kaikkia toimintaprosesseja on tarkasteltava säännöllisesti ja kehitettävä tarpeen mukaan”.
Tiedotteen mukaan hallitus tukee Upin johtoa ”instituutin kehittämistyössä”.
Eli tuliko tämän prosessin takia kuitenkin esiin jotain, mitä pitää kehittää?
”Ehkä rekrytointiprosessit ovat yksi asia, jota pitää tarkastella. Tämä on herättänyt julkisuudessa todella paljon mielenkiintoa ja arvostelua, niin kyllähän se itsessään jo antaa instituutille aiheen katsoa koko tapahtumaketju, ja mitä kaikkea siitä voitaisiin ottaa oppia.”",news
"Ministerin mukaan Pohjois-Suomen raide- ja tiehankkeille olisi todennäköisesti saatavissa ”merkittävää” rahoitusta Euroopan unionilta.
Liikenne- ja viestintäministeri Lulu Ranne (ps) perussuomalaisten ministeriryhmän kesäkokouksessa Raumalla maanantaina.Kuva:Roni Rekomaa / Lehtikuva
Liikenne- ja viestintäministeri Lulu Ranne kertoo, että Naton puolustusta tukeviin menoihin laskettavaa 1,5 prosentin osuutta voidaan käyttää myös liikennehankkeisiin.
Ranne mainitsee erityisesti Pohjois-Suomen sotilaallista liikkuvuutta parantavat tie- ja ratahankkeet, kuten Rail Nordica-radan Norjaan.
Ministerin mukaan hallitus on korostanut infrahankkeissaan maanteitä.
Liikenne- ja viestintäministeriLulu Ranne(ps) katsoo, että Naton 1,5 prosentin osuutta voi Suomessakin käyttää liikennehankkeisiin.
”Ehdottomasti. Meillä on määritetty sotilaallisen liikkuvuuden kannalta kriittisiä kohteita lähes 600 miljoonan euron edestä,” Ranne kertoo HS:lle. Perussuomalaiset ministerit kokoontuvat maanantaina ja tiistaina Raumalle kesäkokoukseen.
Painotus näissä hankkeissa on Pohjois-Suomessa. Käytännössä kyse olisi esimerkiksi maanteiden ja siltojen kunnostuksista. Sotilaallisen liikkuvuuden kannalta Pohjois-Suomen poikittaisliikenteen hankkeet itä-länsi-suunnassa ovat erityisen tärkeitä, Ranne toteaa.
Myös turvallisuuspolitiikan kannalta tärkeät raidehankkeet voitaisiin Ranteen arvion mukaan lukea puolustusta tukeviksi menoiksi.
Pohjoisessasuurin ratahanke on niin kutsuttu Rail Nordica, jonka tarkoituksena olisi yhdistää Suomi eurooppalaisella raideleveydellä Norjan Narvikiin ja Pohjois-Atlantille. Suomen osuus hankkeesta on arvioiden mukaan puolitoista miljardia euroa.
Euroopan unioni on määritellyt Rail Nordican kriittisimmäksi sotilaallisen liikkuvuuden hankkeeksi. Siksi on Ranteen mielestä ilmiselvää, että se voidaan lukea Nato-menoihin. EU:lta odotetaan hankkeelle merkittävää taloudellista tukea.
”Jos katsotaan hankkeita, joihin voidaan saada isoja EU-rahoja, ne eivät ole Tallinnan tunneli tai Merenkurkun silta, vaan pohjoisen 1,5 miljardin euron ratahankkeet,” Ranne tähdentää.
Narvikin ratayhteyden rakentaminen voisi alkaa vuosikymmenen vaihteessa. Sitä ennen on silti haettava rahoitus.
”Euroopan komissiosta on viestitty selkeästi, että ykkösenä on Rail Nordica. Että kun siihen haetaan ajoissa EU-rahaa, sitä myös saadaan isosti.”
Ranne laskeskelee, että Suomella olisi Rail Nordican lisäksi yhteensä parin miljardin edestä sotilaallisen liikkuvuuden hankkeita, joita voidaan viedä eteenpäin. Näihin voitaisiin käyttää sekä Naton puolustusta tukevaa 1,5 prosenttia että EU:n merkittäviä tukia.
Tallinnan tunnelia ja Merenkurkun siltaa Ranne luonnehtii ”haavehankkeiksi”.
Turvallisuusasioidenkorostuminen on haastanut jo ennestäänkin ahdasta hallituksen budjettia. Priorisointia on Ranteen mukaan jouduttu tekemään myös liikenneministeriössä.
Hallituksen hankkeissa on korostettu olemassa olevan infrastruktuurin kunnostamista. Käytännössä se on tarkoittanut erityisesti tiestön parantamista. Ranne muistuttaa, että tierahapäätökset ovat nyt jo yli kaksinkertaiset edelliseen hallitukseen verrattuna.
Menojen priorisoinnissa maanteitä on suosittu rautateiden yli. Turkulaisten pettymykseksi Ranne toistaa jälleen, että Länsirataan tai ratikkaan ei lisärahaa tältä hallitukselta löydy.
”Ei ole tulossa mitään lisää. Ei myöskään EU-rahaa”, Ranne naurahtaa jo hieman kyllästyneen oloisena siihen, että aihe nousee jälleen pöydälle. Sen jälkeen Ranne kuitenkin vakavoituu ja haluaa korostaa, että kysymys on puhtaasti priorisoinnista.
”Tierahapäätökset lähestyvät kahta miljardia ja viime vuonna saatiin pysäytettyä maanteiden korjausvelan kilometrikasvu.”
Alueellisesti korjausvelkaa on kuitattu erityisesti alueilla, joissa ei ole käynnissä muita suuria infrahankkeita. Sellaisia ovat Ranteen mukaan esimerkiksi eräät Itä-Suomen maakunnat ja Kanta-Häme.
Priorisointia on tehty erityisesti liikenneturvallisuuden, turvallisuuspolitiikan ja elinkeinoelämän tarpeiden mukaan, Ranne täsmentää.",news
"Razmyar sanoo tekevänsä vastaisuudessa rikosilmoituksen kaikista vihaviesteistä. Rydman arvioi viestipalvelu X:ssä Razmyaria poliitikkona tavalla, jota tämä pitää ”törkeänä”.
Sdp:n varapuheenjohtaja Nasima Razmyar ja perussuomalaisten kansanedustaja Wille Rydman.Kuva:Petri Hakosalo / Lehtikuva & Vesa Moilanen / Lehtikuva
Sdp:nvarapuheenjohtaja, kansanedustajaNasima Razmyarsanoo tekevänsä vastaisuudessa rikosilmoituksen kaikista saamistaan ”rikoksen tunnusmerkistön täyttävistä vihaviesteistä”. Hän harkitsee tekevänsä rikosilmoituksen myös kansanedustajaWille Rydmanin(ps) sosiaalisessa mediassa kirjoittamasta viestistä.
Asia kävi ilmi, kun Helsingin Sanomat kysyi Razmyariltaviesteistä, jotka hän kirjoitti torstaina viestipalvelu X:ään.
”Meillä jokaisella on vastuu siitä, millaista julkista keskustelua tässä maassa käydään ja miten kohtelemme kanssaihmisiä, asemasta riippumatta. Hiljainen hyväksyntä ei ole vaihtoehto. Jatkossa ilmoitan kaikki saamani rikoksen tunnusmerkistön täyttävät vihaviestit poliisille”, Razmyar kirjoitti.
Rydman kirjoitti X:ssä keskiviikkona Razmyarin olevan ”erikoinen poliitikko”, joka kannattaa kaikkea, mikä on suomalaisille haitallista, ja vastustaa kaikkea, mikä olisi suomalaisille hyödyllistä.
”Hän haluaa rajat auki Venäjän organisoimalle välineellistetylle maahantulolle. Hän haluaa ajaa alas suomalaista ruokatuotantoa. Hän haluaa rajoittaa Suomen kykyä puolustautua hyökkääjää vastaan. Hän haluaa jakaa suomalaisten rahoja ulkomaalaisille sekä kehitysapuna että tukina kotimaassa. Ja ennen kaikkea hän haluaa, että Suomessa asuisi mahdollisimman paljon kaikkia muita kuin suomalaisia”, Rydman kirjoitti.
Nasima Razmyar, viittaatko ”asemasta riippumatta” -ilmauksella siihen, että aiot tehdä rikosilmoituksen myös Wille Rydmanin viestistä?
”Harkitsen myös sitä. Niin törkeä ja ala-arvoinen se viesti oli. Saan paljon viestejä, jotka ovat tyyliltään todella epäasiallisia. Niihin joko turtuu tai sitten tekee asialle jotain”, Razmyar vastaa.
Hän ei tässä vaiheessa halua arvioida yksityiskohtaisemmin, mikä Rydmanin viestissä mahdollisesti voisi täyttää rikoksen tunnusmerkistön.
Rydmankommentoi asiaa Helsingin Sanomille lyhyesti viestillä.
”Vaikuttaa juuri Nasima Razmyarille tyypilliseltä tavalta tehdä politiikkaa”, Rydman kirjoittaa.",news
"Palestiinan tunnustamista kannattavien osuus on vuodessa hieman laskenut.
Noinkaksi viidestä suomalaisesta on sitä mieltä, että Suomen pitäisi tunnustaa Palestiinan valtio. Asia selviää Uutissuomalaisen tuoreesta kyselystä.
Palestiinan tunnustamista kannattaneiden osuus on vuodessa hieman laskenut ja vastustajien hieman noussut. Nyt tunnustamista kannatti 37 prosenttia, kun viime vuonna osuus oli 41 prosenttia.
Vastustaneiden määrä taas nousi viime vuoden 17 prosentista 26 prosenttiin. Kantaansa päättämättömien osuus laski joitain prosenttiyksiköitä.
Kysymyson vahvasti politisoitunut, mutta jakaa myös sukupuolia. Naisista 42 prosenttia vastasi olevansa sitä mieltä, että Suomen pitäisi tunnustaa Palestiinan valtio. Miehistä näin vastasi 33 prosenttia. Vastustajia naisista oli 11 prosenttia ja miehistä jopa 41 prosenttia.
Tietoykkösen toteuttamaan kyselyyn vastasi kesäkuussa tuhat suomalaista. Tutkimuksen virhemarginaali on 3,1 prosenttiyksikköä suuntaansa.",news
"Perusuomalaiset ilmoitti torstaina, että puolue ei ole kuitannut EU:n ilmastotavoitetta. Ministeri Multalan (kok) mukaan hallituskumppani hyväksyi vielä aivan äskettäin saman tavoitteen.
Sari Multala (kok) aloitti Petteri Orpon hallituksen ympäristö- ja ilmastoministerinä vuoden alussa, kun Kai Mykkänen siirtyi Espoon kaupunginjohtajaksi.Kuva:Kalle Parkkinen / Lehtikuva
Ympäristöministeri Sari Multala (kok) ihmettelee perussuomalaisten mielenmuutosta EU:n ilmastotavoitteesta.
Perussuomalaisten ministeri Lulu Ranne kertoi, ettei puolue ole kuitannut EU:n 90 prosentin päästövähennystavoitetta vuoteen 2040 mennessä.
Multalan mukaan hallitus on aiemmin hyväksynyt tavoitteen, ja ristiriitaiset viestit voivat heikentää Suomen vaikutusvaltaa EU:ssa.
Ympäristö-ja ilmastoministeriSari Multala(kok) ihmettelee perussuomalaisten mielenmuutosta EU:n ilmastotavoitteesta.
Perussuomalaisten liikenne- ja viestintäministeriLulu Rannekertoi torstaina, että perussuomalaiset ei ole kuitannut EU-komission keskiviikkona ilmoittamaa tavoitetta, jonka mukaan EU vähentäisi kasvihuonekaasupäästöjä 90 prosenttia vuoteen 2040 mennessä verrattuna vuoden 1990 tasoon.
Ranteen ilmoitus tuli vain päivä sen jälkeen, kun Multalan johtama ympäristöministeriö oli ilmoittanut Suomen kannattavan EU-komission esitystä.
Nyt Multala ihmettelee, miksi perussuomalaiset kyseenalaistavat kantaa, jota he ovat vielä äskettäin olleet hyväksymässä.
”Ei tämä ole vanha asia”, Multala sanoo.
Multalan mukaan hallituksen EU-ministerivaliokunnassa on sekä maaliskuussa että huhtikuussa kuitattu kannat EU-komission esityksiin, jotka sisälsivät ajatuksen 90 prosentin tavoitteesta vuodelle 2040.
Multalakatsoo kaikissa yhteyksissä puhuneensa siltä pohjalta, mitä hallituksessa on yhdessä EU-vaikuttamisesta sovittu.
”Sen takia totta kai ihmettelin, että sitä kyseenalaistettiin, koska tämä [90 prosentin tavoitteen tukeminen] on ollut normaaliprosessissa linjattu kanta”, hän sanoo.
Perussuomalaisten Ranne sanoi, että ympäristöministeriön keskiviikkona ilmoittama Suomen tuki EU-tavoitteelle pohjautui vanhaan kannanmuodostukseen ja että tilanne olisi nyt uusi, kun nykyinen komissiokin on edellistä vähemmän vihreä.
Tätä Multala ei ymmärrä. Hän korostaa, että nimenomaan nykyinen komissio on ajanut eteenpäin 90 prosentin päästövähennystavoitetta vuodelle 2040.
EU-komissionkeskiviikon ilmoituksessa saatiin aiempaan nähden jonkin verran lisätietoja siitä, miten komissio haluaa EU:n lähestyvän vuoden 2040 tavoitetta.
Suurimmat uudet asiat olivat pikemmin tavoitetta helpottavia kuin sitä kiristäviä. Komissio esimerkiksi ehdottaa, että tavoitetta voisi rajatuilta osin täyttää ostamalla päästövähennyksiä EU:n ulkopuolisista maista.
Multalan mukaan komission keskiviikkona kertomat linjaukset vastaavat täysin niitä tavoitteita, joita Suomella on ennakkovaikuttamisessaan ollut. Hänen mielestään ristiriitaiset viestit voisivat heikentää Suomen vaikutusvaltaa suhteessa Brysseliin.
”Meidän vaikuttavuutemme EU-asiakirjoihin on ollut hyvä ja se on johtunut siitä, että vaikuttamisemme on ollut hyvin johdonmukaista alusta asti. Olisi kummallista, että kääntäisimme kelkkaamme ja ajaisimme jotakin muuta, kun komissiolta tulee meidän kantojemme mukainen ehdotus.”
Lue lisää:Perussuomalaiset irtautuu Suomen sitoutumisesta EU:n ilmasto­tavoitteeseen
Oikaisu 4. heinäkuuta klo 7.49: Kuvatekstissä luki aiemmin virheellisesti, että Kai Mykkänen olisi Espoon pormestari. Mykkänen on todellisuudessa Espoon kaupunginjohtaja.",news
"Antti Kauhasen mukaan media on uutisoinut kritiikittömästi selvityksiä, joiden menetelmät eivät täytä akateemisia perusvaatimuksia.
Elinkeinoelämän tutkimuslaitoksen Etlan tutkimusjohtaja Antti Kauhanen.
Elinkeinoelämän tutkimuslaitoksen tutkimusjohtaja Antti Kauhanen kritisoi nelipäiväistä työviikkoa koskevia selvityksiä.
Kauhasen mukaan selvitykset eivät täytä vaikuttavuustutkimuksen perusvaatimuksia ja ovat menetelmällisesti heikkoja.
Hän moittii mediaa kritiikittömästä uutisoinnista ja virheellisen kuvan luomisesta työajan lyhentämisen hyödyistä.
Elinkeinoelämäntutkimuslaitoksen Etlan tutkimusjohtajaAntti Kauhanenkritisoi kovasanaisesti tutkimuksia, joissa on selvitetty nelipäiväisen työviikon vaikutuksia tuottavuuteen ja työhyvinvointiin.
Kauhasen mukaan ne eivät täytä ”edes alkeellisimpia vaikuttavuustutkimuksen perusvaatimuksia”.
”Yhteistä näille raporteille on, että ne ovat peräisin nelipäiväistä työviikkoa ajavista organisaatioista”, Kauhanen kirjoittaa Etlan nettisivuilla julkaistussablogissaan.
Kauhasen blogikirjoituksestauutisoiperjantaina myös Demokraatti-lehti.
Kauhanenmoittii myös mediaa. Hän sanoo tiedotusvälineiden luovan virheellistä kuvaa siitä, että työajan lyhentäminen ilman ansioiden laskua toisi kaikille osapuolille hyötyjä ilman kustannuksia.
Kauhanen listaa blogissa lukuisia esimerkkejä viestimien tekemistä kritiikittömistä uutisista. Niitä on hänen mukaansa ollut myös Helsingin Sanomissa.
Kauhasen mukaan uutisissa toistetaan väite siitä, että työaikaa voidaan lyhentää neljään päivään ilman että tuottavuus laskee tai että ansioita täytyy laskea. Toisin sanoen tuntipalkkaa voitaisiin kasvattaa, tehdä vähemmän töitä ja saada työntuntia kohti enemmän aikaan.
”Kuulostaa liian hyvältä ollakseen totta”, Kauhanen kirjoittaa.
Ja hänen mukaansa selvitysten tulokset nimenomaan ovat liian hyviä ollakseen totta.
Kauhasenmukaan paljon julkisuutta saaneet tutkimusraportit ovat menetelmällisesti heikkoja eikä niitä ole juurikaan julkaistu vertaisarvioiduissa sarjoissa.
Esimerkeiksi Kauhanen nostaaselvitykset, joissa on käsitelty Islannin kokemuksia työajan lyhentämisestä sekä erästä brittiorganisaatioita koskevanraportin.
Molemmat saivat paljon julkisuutta sekä suomalaisessa että kansainvälisessä mediassa.
Kauhasenmukaan uskottavassa tutkimuksessa pitäisi ensinnäkin olla kohderyhmä, jossa nelipäiväinen työviikko on otettu käyttöön ja vertailuryhmä, jossa näin ei ole.
Vertailuryhmä tarvitaan sen arvioimiseksi, mitä kohderyhmälle olisi tapahtunut, jos se ei olisi ottanut nelipäiväistä työviikkoa käyttöön.
Toisekseen tutkimuksessa pitäisi olla hyvin määritellyt tuottavuuden ja työhyvinvoinnin mittarit.
Kolmas edellytys on se, että tuottavuus- ja työhyvinvointimittareita vertailtaisiin kohderyhmän ja vertailuryhmän välillä ennen ja jälkeen nelipäiväisen työviikon käyttöönottoa.
”Tällainen vertailu antaisi luotettavan kuvan nelipäiväisen työviikon vaikutuksista, jos kohde- ja vertailuryhmä on muodostettu asianmukaisesti”, Kauhanen kirjoittaa.
Kauhasen mukaan median uutisoimissa tutkimuksissa mikään näistä edellytyksistä ei täyty.
Kauhanennostaa esille myös sen, että selvityksissä ”nelipäiväisen työviikon” sisältö ei ole ihan sitä, mitä kuvittelisi. Viikkotyöajan lyhennys on voinut olla vain 1–4 tuntia.
Lisäksi organisaatiot ovat itse ilmoittautuneet kokeiluun nelipäiväisestä työviikosta, mikä entisestään heikentää tulosten uskottavuutta.
”Monista raporteista vastaava The Autonomy Institute on ajatuspaja ja konsulttitoimisto, joka myy nelipäiväiseen työviikkoon liittyviä palveluita. Ehkäpä tämä tarjoaa selityksen raporttien menetelmällisille heikkouksille”, Kauhanen kirjoittaa.
Kauhanenharmittelee, että nelipäiväistä työviikkoa koskeva tutkimuskirjallisuus ei ole kovin laajaa.
Akateemisissa tutkimuksissa on havaittu positiivisia vaikutuksia työntekijöiden hyvinvointia kuvaaviin mittareihin, mutta samalla myös esimerkiksi työntekijöiden valvonnan tiukentumista. Tuottavuutta koskevat tulokset ovat epäselviä.
”Tutkimuksista muodostuva kuva on siis huomattavasti monipuolisempi ja kompleksisempi, kuin lehtijuttujen välittämä kuva”, Kauhanen kirjoittaa.
Kauhasen mukaan aihe on tärkeä, ja kunnollisia tutkimuksia työajan lyhentämisestä tarvittaisiin.
”Mielestäni on kuitenkin selvää, että yleisesti ottaen nelipäiväisellä työviikolla ei voi olla niin suuria tuottavuusvaikutuksia, että neljässä päivässä saataisiin aikaan sama tuotos kuin viidessä”, Kauhanen kirjoittaa.",news
"Vankilapaikkojen vuokraamista ulkomailta selvitetään paraikaa oikeusministeriössä.
Oikeusministeri Leena Meri (ps) tiedotustilaisuudessa helmikuussa.Kuva:Jussi Nukari / Lehtikuva
Oikeusministeri Leena Meri (ps) selvityttää mahdollisuutta vuokrata vankilapaikkoja ulkomailta, ennen kaikkea Virosta.
Suomen vankilat ovat täynnä ja niiden käyttöaste on keskimäärin 108 prosenttia tänä vuonna.
Oikeusministeriön mukaan vankilapaikkojen vuokraaminen ulkomailta ei toisi säästöjä.
Ministeri Meri kuitenkin sanoo, ettei asiasta ole tehty päätöstä ja selvitys on edelleen kesken.
Oikeusministeriöselvittää ministeriLeena Meren(ps) pyynnöstä, voisikoSuomi vuokrata vankilapaikkoja ulkomailta ja lähettää vankeja ennen kaikkea Viroon.
Ruotsion sopinut vankilapaikkojen vuokraamisesta Viron kanssa. MyösTanskaja Kosovo lämmittelevät vastaavaa yhteistyötä. Meri kertoo pyytäneensä kesäkuussa virkamiehiä perkaamaan, miten Ruotsin ja Viron välinen sopimus istuisi Suomen oikeusjärjestelmään.
”Ajatus on hyvä ja sen pitää olla työkalupakissa”, Meri sanoo.
Aikataulusta Meri ei osaa sanoa, mutta asiaa voisi harkita vielä tällä hallituskaudella.
“Ihan hetkessä se ei olisi mahdollista.”
NeuvottelevavirkamiesMiia Ljungqvistoikeusministeriöstä sanoo keskustelua käydyn Viron oikeusministeriön kanssa. Vuokraamisella ei kuitenkaan hänen mukaansa saavutettaisi kustannussäästöjä, sillä vankilapaikat maksavat Virossa jopa 8 500 euroa kuukaudessa. Suomessa vastaava hinta on keskimäärin noin 6 300 euroa, kerrotaan oikeusrekisterikeskuksesta.
Lisäksi Suomen perustuslaissa on lähtökohtana, että Suomessa julkista valtaa käyttävät virkamiehet virkavastuulla. Vastuun siirtäminen toisen maan viranomaisille edellyttäisi hänen mukaansa lakimuutosta.
”Vankilapaikkojen vuokraamista ulkomailta ei pidetä toteuttamiskelpoisena”, kertoo Ljungqvist ministeriön ensin arvioineen.
Ministeri Meri kuitenkin sanoo HS:lle, ettei asiasta ole tehty päätöstä.
Ljungvist palaakin myöhemmin asiaan ja sanoo, että selvitys on edelleen kesken.
”Vielä selvitetään ministerin pyynnön mukaisesti, olisiko tämä kuitenkin jotenkin toteutettavissa.”
Merimyöntää, ettei asia ole yksinkertainen. Ensinnäkin ministeriöltä puuttuu raha. Lainsäädäntöäkin pitäisi muuttaa esimerkiksi vankeuslain osalta. Lisäksi häntä arveluttavat vankien lomille kuljettamisesta ja tulkkipalveluista syntyvät kustannukset.
“Pitäähän Virollakin olla tahto vuokrata lisää vankilapaikkoja”, Meri huomauttaa.
Hän sanoo, että selvitys aloitettiin oikeusministeriössä ennen Ruotsin ja Viron välistä sopimusta.
”Jos Ruotsi oikeusvaltiona on pystynyt ratkaisemaan asian, niin onko meillä keinoja, joita emme ole huomanneet?”
RikosseuraamuslaitoksenpääjohtajaAnna Arola-Järvikuvasiviikonloppuna”isoksi pulmaksi”, että kaikissa vankiloissa on vankeja ylipaikoilla.
”Vantaan vankilassa oli viime viikolla 70 vankia enemmän kuin mitä vankilassa oli paikkoja. Sitten laitetaan patjaa lattialle ja yritetään saada jokaiselle nukkumapaikka"", Arola-Järvi kertoi.
Vankiloiden turvallinen käyttöaste on 90 prosenttia. Tämän vuoden aikana käyttöaste on ollut Suomessa keskimäärin 108 prosenttia, kerrotaan rikosseuraamuslaitoksesta.
Vankien määrää on kasvattanut muun muassa seksuaalirikoslainsäädännön kiristäminen. Virossa taas vankien määrä on vähentynyt ja vankilat ovat puoliksi tyhjinä, kertooyleisradio ERR.",news
"Liikenne- ja viestintäministeri Lulu Ranteen mukaan strategiaan palataan vielä lausuntokierroksen jälkeen.
Strategian mukaan Suomen tulisi olla hiilineutraali vuoteen 2035 mennessä.Kuva:Emilia Anundi / HS
Hallituksen energia- ja ilmastostrategia on lähtenyt lausuntokierrokselle.
Liikenne- ja viestintäministeri Lulu Ranne kertoo, ettei perussuomalaiset ole tyytyväinen strategialuonnokseen.
Strategiassa linjataan toimet, joilla Suomi pyrkii hiilineutraaliuteen vuoteen 2035 mennessä.
Ranne sanoo hallituksen olevan asiasta riitaisa ja että strategiaan palataan vielä lausuntokierroksen jälkeen.
Hallituksenlakiesitysluonnos Suomen energia- ja ilmastostrategiasta lähti perjantaina lausuntokierrokselle.
Kyseessä on hallituksen keskeinen ilmastopolitiikan keskeinen linjapaperi, josta hallitus on vääntänyt pitkään. Se pitää sisällään keskeiset toimet, joilla Suomi vähentää päästöjään ja vahvistaa hiilinielujaan.
Suomen kasvihuonekaasupäästöjen ja hiilinielujen tulisi olla tasapainossa eli Suomen tulisi olla hiilineutraali vuoteen 2035 mennessä. Etenkin perussuomalaiset on hangannut tavoitetta vastaan.
Strategialuonnoksen mukaan tavoitteen saavuttaminen kokonaan kotimaisin toimin edellyttäisi huomattavia nettonieluja maankäyttösektorilla sekä suurempia päästövähennyksiä ja teknisiä nieluja päästökauppa- ja taakanjakosektorilla.
Perussuomalaistenpuolesta ilmastoasioista neuvotteleva liikenne- ja viestintäministeriLulu Ranneviestittää HS:lle, ettei puolue ole tyytyväinen strategian luonnokseen. Ranteen mukaan hallitus on asiasta riitaisa.
Ranteen mukaan perussuomalaiset sai luonnokseen muun muassa maininnan siitä, että metsien käyttöä ei rajoiteta, mutta sitä olisi Ranteen mukaan pitänyt painottaa enemmän. Strategialuonnoksessa todetaan, ettei metsien käyttöä rajoiteta hallitusohjelman mukaisesti.
”Lisäksi esimerkiksi ilmastolakiin liittyvät kirjaukset eivät meitä tyydytä”, Ranne kirjoittaa.
Ranteen mukaan asiaan palataan vielä lausuntokierroksen jälkeen. Se päättyy 22. elokuuta.",news
"Euroopan ihmisoikeustuomioistuin (EIT) vaatii Suomelta selvitystä HS:n Viestikoekeskus-jutun oikeudenkäyntikuluista.
Helsingin Sanomien entinen vastaava päätoimittaja Kaius Niemi (oik.) ja osaa syytetyistä edustava Kai Kotiranta ennen Viestikoekeskus-tapauksen oikeudenkäynnin valmisteluistuntoa vuonna 2022.Kuva:Ville Maali / HS
Euroopan ihmisoikeustuomioistuin vaatii Suomelta selvitystä Viestikoekeskus-jutun oikeudenkäyntikulujen verotuksesta.
Korkeimman hallinto-oikeuden päätöksen mukaan toimittajan pitää maksaa verot työnantajan maksamista asianajajan palkkioista.
EIT kysyy Suomelta, rajoittaako veropäätös journalistista vapautta ja estääkö se oikeuskäsittelyyn pääsemistä.
Euroopanihmisoikeustuomioistuin (EIT) vaatii Suomelta vastausta siihen, loukkaako Helsingin Sanomien toimittajan oikeudenkäyntikulujen verottaminen henkilökohtaisina tuloina sananvapautta.
Tapaus koskee korkeimman hallinto-oikeuden (KHO)päätöstävuodelta 2023, jonka mukaan Helsingin Sanomien toimittaja joutuu maksamaan verot asianajaja­palkkioista, jotka työnantaja on maksanut Viestikoekeskus-oikeuden­käynnissä. Tuolloin yhteenlaskettujen oikeudenkäyntikulujen arvioitiin olevan noin 2,4 miljoonaa euroa, joten veroseuraamus on tuntuva.
”Olisi todella hyvä, että saadaan EIT:n kannanotto siihen, loukkaako tämä journalistista sananvapautta”, sanoo Helsingin yliopiston viestintäoikeuden professoriPäivi Korpisaari.
Hänen mukaansa kyseessä on käytännössä sananvapauden rajoite, jos journalisti on vaarassa joutua työhönsä liittyvän oikeudenkäynnin takia veroseuraamuksiin, jotka vastaavat monen kuukauden tai jopa monen vuoden palkkaa.
Helsingin Sanomat omistava Sanoma Media Finland on ilmoittanut korvaavansa veroista aiheutuvat kulut kyseiselle toimittajalle.
Korpisaarilisää, että muillakin aloilla voidaan joutua vastaavaan tilanteeseen.
”Esimerkiksi jos tehtaalla on tapahtunut työtapaturma, josta tulee työnjohtajalle syyte, ja työnantaja korvaa oikeudenkäyntikulut. Tai jos ravintolan työntekijää syytetään liiasta voimankäytöstä työtehtävissään”, sanoo Korpisaari.
Rajanvetoa tehdään siinä, milloin työntekijän toiminta ylittää selvästi työnkuvan.
”Euroopan ihmisoikeustuomioistuin on usein antanut suurta suojaa journalistiselle toiminnalle, jos se on tapahtunut vilpittömässä mielessä, hyvän journalistisen etiikan periaatteita noudattaen, ja yleisesti merkittävän uutisoimiseksi”, sanoo Korpisaari.
”Täytyy tosin muistaa, että freelancer-toimittaja voi olla tässä suhteessa heikommassa asemassa, jos hän sopimuksessa vastaa itse mahdollisista oikeudenkäyntikuluistaan.”
EITpäättää Suomen vastauksen jälkeen, miten asia etenee. Aikataulu ei toistaiseksi ole tarkemmin tiedossa.
EIT:n päätöksellä ei voida muuttaa KHO:n päätöstä, mutta Suomen valtiolle voi syntyä korvausvelvollisuus.
Hallitus aikoo ensi vuodestamuuttaatyönantajan maksamat työntekijän oikeudenkäyntikulut verovapaiksi, jos työntekijän teko tai laiminlyönti on tapahtunut osana työtehtäviä.",news
"Oikeusministeri haluaisi palauttaa niin kutsutun ylitörkeän rikoksen perusteeksi vangitsemiselle.
Oikeusministeri Leena Meri perussuomalaisten ministeriryhmän kesäkokouksessa Raumalla kesäkuun lopulla.Kuva:Roni Rekomaa / Lehtikuva
Oikeusministeri Leena Meri haluaa helpottaa vangitsemista.
Meri toivoo, että pelkkä ylitörkeä rikos riittäisi vangitsemisen perusteeksi.
Ministeri haluaa koventaa maksimirangaistuksia Norjan tasolle, jossa vankeutta voi saada 21 vuotta.
Vangitsemistaon helpotettava, jos taustalla on törkeä väkivaltarikos, sanoo oikeusministeriLeena Meri(ps).
”Ei se voi olla niin, että meidän täytyy väkivaltaisen henkilön oikeusturvan vuoksi altistaa tavalliset kadulla kävelevät ihmiset.”
Meren mukaan nykyinen tilanne on yleisen oikeustajun vastainen.
Asia on ollut viime päivinä julkisuudessa, kun Tampereella neljää ihmistä puukotettiin kauppakeskuksen edustalla. Epäillyllä tekijällä onrunsaasti rikostaustaa, ja hän oli saanut viimeisimmän tuomion vain muutama viikko sitten.
Meri viittaa kuitenkin korkeimman oikeuden (KKO) maaliskuussa 2024 antamaanratkaisuun, joka muutti vangitsemisen edellytyksiä Suomessa.
Linjauksesta on puhuttu erityisesti tapauksessa, jossaRobin Tino Kristian Kivistötappoi15-vuotiaan pojan Porissa vuonna 2023. Kivistö vangittiin, mutta hän pääsi KKO:n linjauksen myötä vapaaksi odottamaan tuomiota. Syyttäjä kertoiYlelle, ettei ratkaisun mukaisia edellytyksiä vangitsemisen jatkamiselle ollut.
Kivistö syyllistyi uusiin rikoksiin vapaalla ollessaan.
KKO:n linjauksen myötä pelkkä rikoksen vakavuus ei riitä vangitsemiseen käräjäoikeudessa. Sen lisäksi vangitsemiselta edellytetään tarkempia perusteita esimerkiksi epäillyn pakenemisesta, rikollisen toiminnan jatkamisesta tai tutkintaan vaikuttamisesta.
Käytännössähenkirikoksesta tai vakavasta väkivallasta epäilty saattaa siis päästä vapaalle odottamaan oikeudenkäyntiä tai tuomiota.
”Välillä tuntuu unohtuvan, että me suojelemme kuitenkin tavallisia ihmisiä, jotka elävät normaalisti sääntöjen mukaan täällä omaa elämäänsä”, Meri sanoo.
Korkeimmanoikeuden ratkaisua on puinut alkuvuodesta asti ministeriön työryhmä. Meren mukaan tarkoitus on selvittää, voisiko pelkän ylitörkeä rikoksen, kuten murhan, palauttaa vangitsemisen ehdoksi.
Ylitörkeästä rikoksen vähimmäistuomio on kaksi vuotta vankeutta. Aikaisemmin pääsääntönä oli, että ylitörkeään rikokseen todennäköisin syin epäilty pysyi vangittuna pääkäsittelyyn asti.
Aivan yksinkertaiselta työ ei vaikuta. Korkein oikeus pohjasi linjaustaan muun muassa Euroopan ihmisoikeustuomioistuimen ratkaisukäytäntöön. Siksi työryhmä tarkastelee Meren mukaan, miten lakia voisi tarkentaa niin, että myös ihmisoikeussopimusten käytännöt antavat myötä.
”Onko tämä nyt ihan oikeasti näin, että me ei pystytä kansallisessa lainsäädännössä helpottamaan henkilön pitämistä kiinni, kun on väkivaltarikosta tai vakavaa seksuaalirikosta taustalla?” Meri pohtii.
”Todella toivon, että asiantuntijat löytävät sellaiset muotoilut, että väkivaltarikoksia tehneet henkilöt pystytään vangitsemaan helpommin.”
Meriei osaa tarkemmin sanoa, missä vaiheessa työryhmä on. Lakimuutokset on tarkoitus tuoda eduskuntaan vuoden 2026 alussa. Vaikka asiasta ei ole kirjausta hallitusohjelmassa, Meri uskoo hallituspuolueilla olevan asiassa yhteinen ”tahtotila”.
”Kyllä me halutaan, että muiden terveydelle ja hengelle vaaralliset ihmiset ovat lukkojen takana.”
Hallitus on edistänyt varmuusvankeutta erittäin vaarallisille vangeille ja haluaa kiristää törkeiden ampuma-aserikosten rangaistusrajaa. Muitakin toiveita Merellä on.
Hän haluaisi koventaa Suomen maksimirangaistuksia samalle tasolle kuin Norjassa, missä vankeutta voi tulla 21 vuotta.
”Joidenkin vuosien saatossa nämä pitää saada samalle tasolle. Tällä kaudella siihen ei pystytä, kun vankilatkin on niin täynnä”, Meri sanoo.
Merenmukaan viime hallituskauden kiristykset seksuaalirikoslainsäädäntöön ja tuomioistuinten ankarammat rangaistukset väkivaltarikoksista ovat nostaneet vankimäärää yli aiempien arvioiden.
”Pitkällä aikavälillä olemme pohtineet, voisiko joihinkin lieviin rikoksiin soveltaa kotiarestirangaistuksia. Jos vankilat täyttyvät siten, että pitäisi saada nopeasti helpotusta.”
Tilanteeseen on jo puututtu aloittamalla Turun vankilan lisärakennusosan rakentaminen ja hyödyntämällä vankilan yhteyteen hankittavia moduuleita.
”Hankkeita on on ennätyksellisen paljon, mutta meillä ovat jääneet vähän jälkeen erityisesti henkeen ja terveyteen kohdistuvat toimenpiteet vangitsemispuolella, mutta myös rankaisemispuolella”, Meri sanoo.",news
"Tasavallan presidentti Stubb totesi, että hän ymmärtää päätökseen kohdistuvan kritiikin.
Tasavallan presidentti Alexander Stubb tapasi suomalaista mediaa Naton huippukokouksessa Alankomaiden Haagissa 25. kesäkuuta 2025.Kuva:Emmi Korhonen / Lehtikuva
Tasavallan presidentti Alexander Stubb hyväksyi perjantaina Suomen irtautumisen jalkaväkimiinat kieltävästä Ottawan sopimuksesta.
Stubb perusteli päätöstä Suomen puolustuksen tarpeilla heikentyneessä turvallisuustilanteessa ja pitkällä rajalla Venäjän kanssa.
Eduskunta hyväksyi sopimuksesta irtautumisen kesäkuussa äänin 157–18, vaikka päätös herätti myös kritiikkiä.
TasavallanpresidenttiAlexander Stubbpäätti perjantaina presidentin esittelyssä jalkaväkimiinat kieltävän Ottawan sopimuksen irtisanomisesta.
Eduskunta antoi tätä ennen irtisanomista esittäneelle hallituksen esitykselle hyväksyntänsä.
Stubb lähetti perjantaina päätöksen jälkeen lausunnon, jossa hän perustelee tehtyä ratkaisua.
Presidentin kanslian välittämässä lausunnossa todetaan, että päätös perustuu Suomen puolustuksen tarpeisiin heikentyneessä turvallisuustilanteessa.
”Suomeen ei kohdistu välitöntä sotilaallista uhkaa, mutta muutokset edellyttävät, että vahvistamme puolustus­kykyämme. Meillä on pitkä raja Venäjän kanssa, joka ei ole Ottawan sopimuksen osapuoli. Olemme nähneet, kuinka Venäjä käy sotaa tänä päivänä”, Stubb kirjoittaa.
Stubbottaa kantaa myös asiaa koskevaan keskusteluun.
”Ymmärrän päätökseen kohdistuvan kritiikin. Suomi on vahvasti sitoutunut kansainväliseen oikeuteen ja kansain­väliseen sääntöpohjaiseen järjestelmään”, Stubb toteaa.
”Sopimuksen irtisanominen ei vaikuta Suomen muihin kansainvälisen oikeuden mukaisiin velvoitteisiin.”
Hän kirjoittaa lopulta, että ”Suomi toimii miinojen kanssa vastuullisesti.” Miinoja ei käytetä rauhan aikana ja ne säilytetään varastoissa.
”Miinat ovat Suomelle puolustuksellisia aseita. Suomen ulko- ja turvallisuus­politiikan tärkein päämäärä on turvata Suomen itsenäisyys ja alueellinen koskemattomuus, estää Suomen joutuminen sotilaalliseen konfliktiin ja taata suomalaisten turvallisuus ja hyvinvointi”, Stubb päättää viestinsä.
Ottawansopimuksesta irtautuminenhyväksyttiin eduskunnassakesäkuussa äänin 157–18​. Sopimuksesta irtautumista vastustivat vasemmistoliiton edustajat ja osa vihreistä sekä Rkp:nEva Biaudet.
Suurimman oppositiopuolueen Sdp:n riveissä kysymys jakoi, ja moni sen kansanedustaja oli poissa äänestyksestä.
Ottawansopimus on laadittu siksi, että maastoon jääneet miinat ovat joissain maissa aiheuttaneet vammautumisia ja kuolemia vielä vuosikymmeniä sotien jälkeenkin.
YK:n pääsihteeriAntónio Guterreson esittänyt huolensasiitä, että useat YK:n jäsenvaltiot ovat ilmoittaneet irtautuvansa Ottawan sopimuksesta.
Guterres kehotti hiljattain kaikkia valtioita keskeyttämään irtautumiseen johtavat toimensa. Suomen lisäksi esimerkiksi Puola, Liettua, Latvia ja Viro ilmoittivat aiemmin vetäytyvänsä sopimuksesta. Myös Ukraina on kertonut tekevänsä niin.",news
"Purra oli kesäkokouksen puheen­vuorossaan tiukkana myös kahdesta työelämä­muutoksesta, jotka eivät nyky­muodossa perus­suomalaisille käy.
Perussuomalaisten puheenjohtaja, valtio­varain­ministeri Riikka Purra puolueensa ministeri­ryhmän kesä­kokouksen lehdistö­tilaisuudessa Raumalla maanantaina.Kuva:Roni Rekomaa / Lehtikuva
Perussuomalaistenpuheenjohtaja, valtio­varain­ministeriRiikka Purrasanoo, että hallituksella on vielä neuvoteltavaa ilmastotoimista.
Purra kommentoi asiaa perussuomalaisten ministeri­ryhmän kesäkokouksessa Raumalla.
Ympäristö- ja ilmastoministeriSari Multala(kok) kiisti viime viikolla, että hallituksen sisällä olisi asiasta eripuraa. Hallituksen on tarkoitus linjata uusista ilmastotoimista energia- ja ilmasto­strategiassa sekä keskipitkän aikavälin ilmasto­suunnitelmassa, joita odotetaan lausuntokierrokselle pian.
STT kysyi Purralta, onko todella näin, ettei eripuraa ole.
”Tässä strategiassa on ymmärtääkseni vielä paljonkin hiottavaa nimenomaan näistä erilaisista keinoista”, Purra vastasi.
Samalla Purra totesi, ettei asia ole hänen omalla pöydällään.
Purran mukaan hallitus on samaa mieltä siitä, ettei se tee toimia, jotka vähentävät hakkuita ja siitä, ettei päästöoikeuksia osteta rahalla muista maista. Purra sanoi, että on käytännössä yhä selvempää, ettei Suomi tule saavuttamaan tavoitettaan olla hiilineutraali vuoteen 2035 mennessä.
Tilaisuudenpuheenvuorossaan Purra sanoi, ettei puolue voi hallituksessa hyväksyä kahta työ­markkina­muutosta nykymuodossaan.
Hän on puhunut asiasta aiemminkin, mutta toisti vaatimuksensa maanantaina hieman aiempaa yksityis­kohtaisemmin.
Perussuomalaisille eivät käy lausunto­kierroksella olleet versiot esityksistä, joilla helpotetaan irtisanomista ja mahdollistetaan vuoden määräaikaiset työsuhteet ilman perustetta.
”Näyttää, että kolmikantavalmistelussa, kuten julkisuudessakin on vähän kerrottu, on lähdetty menemään selvästi hallitusohjelman kirjauksia pidemmälle. Tämä ei ole mitenkään mahdollista, se ei ole meille mahdollista”, Purra sanoi Raumalla.
Purra huomautti, ettei missään muussakaan asiassa, kuten maahan­muutossa, ole hyväksytty hallitus­ohjelmaa pidemmälle meneviä asioita.
Purranmukaan irtisanomisen helpottamisen lakiluonnoksessa perus­lähtö­kohta oli huomattavasti laajempi kuin hallitus oli sopinut.
”Toimeksianto laajeni niin, että koko irtisanomista koskeva säännös olisi muutoksen kohteena. Näin ollen näitä heikennyksiä ehdotettaisiin myös irtisanomis­perusteen kokonaisarviointiin”, muuten työn tarjoamisen velvollisuuteen ja muihin tekijöihin.
Purra on aiemmin sanonut, ettei myöskään alisuoriutumisen lisääminen irtisanomis­perusteeksi käy puolueelle.
”Tämä kokonaisuus, jonka piti tehdä tästä selkeämpi ja yksinkertaisempi”, on valitettavasti meidän näkökulmastamme tekemässä siitä monimutkaisemman.
Purra sanoi, ettei lakiesitystä käsitelty poliittisesti ennen lausuntokierrosta. Hän kyseenalaisti kolmikantaisten eli työntekijöiden, työnantajien ja valtion yhteisten työryhmien merkityksen ja arvon.
”Kun kuitenkin tämä esitys menee vielä uudelleen käsittelyyn, jotta siitä saadaan sellainen kuin hallitusohjelmassa on sovittu.”
Määräaikaisuuksien muutoksissa Purra vaati, ettei määräaikaisia sopimuksia ketjutettaisi vakituisten työpaikkojen kustannuksella. Hän kiinnitti luonnoksessa huomiota siihen, että työnantaja saisi palkata samaan tehtävään vuoden välein aina uuden määräaikaisen työntekijän ilman perustetta.
”Tässä on työnantajalle asetettu selvitysvelvollisuus, mutta sekään ei sitä ketjuttamista estä, koska tämän määräaikaisen työsopimuksen saa joka tapauksessa aina tehdä uuden työntekijän kanssa.”
Hallituspuolueiden kesken neuvotellaan varsinaisten lakiesitysten sisällöstä.
Elinkeinoministeri Sakari Puisto, Riikka Purra ja sisäministeri Mari Rantanen lehdistö­tilaisuudessa Raumalla 30. kesäkuuta 2025.Kuva:Roni Rekomaa / Lehtikuva
Purra olityytyväinen siihen, että ruokapalvelu­lähettien tilanne oleskelulupien suhteen on muuttunut.
Maahanmuuttovirasto ei enää myönnä yrittäjän oleskelulupaa pelkän ruoka­lähetti­toiminnan perusteella, sillä korkeimman hallinto-oikeuden linjauksen mukaan ruokalähetit ovat työntekijöitä, eivät itsenäisiä yrittäjiä.
Purra piti tätä hyvänä asiana ja korosti, että tällä tavalla esimerkiksi Wolt-kuskit tulevat maahanmuuton tulorajan piiriin. Hallitus on nostanut työntekijän oleskeluluvan tulorajan 1 600 euroon.
”Lisäksi Suomessa olisi hyvä miettiä sitäkin, että monessa muussa maassa nämä ruokalähetit ovat opiskelijoita. Suomessa ne ovat jostain syystä lähes poikkeuksetta maahanmuuttajia. Joka ehkä kertoo meidän järjestelmästämme jotakin”, Purra päätti puheenvuoronsa.",news
"Osa jäsenmaista taas vastustaa Israelin painostus­toimia järkähtämättömästi, esimerkiksi Saksa haluaa välttää keskustelun Israelin ihmis­oikeus­loukkauksista.
Espanjan pääministeri Pedro Sánchez kritisoi EU:n toimettomuutta Gazassa saapuessaan EU-johtajien huippu­kokoukseen torstaina.Kuva:Yves Herman / Reuters
Bryssel
Espanjan pääministeri Pedro Sánchez kutsuu Israelin toimia Gazassa kansan­murhaksi EU-johtajien huippu­kokouksessa.
Espanja vaatii Israelin muun muassa assosiaatio­sopimuksen jäädyttämistä ja humanitaarisen avun mahdollistamista Gazaan.
Saksa ja muutama muu EU-maa vastustavat Israelin painostamista, mikä aiheuttaa erimielisyyttä EU:ssa.
Gazansiviiliväestön tilanne repii EU:ta yhä voimakkaammin. Rajut erimielisyydet tulivat selvästi esiin EU-johtajien huippu­kokouksessa torstaina.
Espanjan pääministeriPedro Sánchezsanoi kokoukseen saapuessaan, että Gazassa on käynnissä kansanmurha. EU-johtajat eivät aiemmin ole kuvanneet tilannetta yhtä voimakkaalla sanalla.
Sánchez myös vaati kovempia toimia, joilla Israelia voitaisiin painostaa sallimaan humanitaarisen avun perillepääsy Gazaan. Hän totesi, että Israel rikkoo EU:n ja Israelin välisen assosiaatio­sopimuksen ihmis­oikeus­velvoitteita ja vaati sopimuksen jäädyttämistä.
”Venäjälle on asetettu 18 pakotepakettia, mutta kaksois­standardimme näkyvät siinä, kuinka pidämme assosiaatio­sopimuksen voimassa Israelin kanssa”, Sánchez sanoi.
Gazan siviilien pitkittynyt hätä on saanut yhä useammat EU-maat vaatimaan uusia toimia Israelin hallituksen painostamiseksi.
Espanja on esittänyt Israelille asevientikieltoa. Ruotsi on vaatinut, että EU seuraa muun muassa Britannian ja Norjan esimerkkiä ja asettaa pakotteita Israelin hallituksen ministereille. Belgian johtama maajoukko, Suomi mukaan lukien, on esittänyt Israelin siirtokunnista tulevien tuotteiden mahdollista tuontikieltoa.
Osajäsenmaista vastustaa Israelin painostus­toimia järkähtämättömästi.
Israelin tukena ovat ennen kaikkea Saksa, Itävalta, Unkari ja Tšekki. Saksa tukee Israelia oman historiansa takia. Natsi-Saksa tappoi holokaustissa kuusi miljoonaa juutalaista.
”Emme odota, että assosiaatio­sopimuksen jäädyttäminen parantaisi tilannetta Gazassa. Uskon, että kaikki viestintä­kanavat on pidettävä auki”, sanoo Itävallan liittokansleriChristian Stocker.
Stocker puhui Israelin pääministerinBenjamin Netanjahunkanssa edellisenä päivänä.
Erimielisyyksiä kärjistää ennestään Israelin kahden viikon takainen hyökkäys Iraniin. Osa maista katsoo, ettei EU:n sovi kritisoida Gazan tilannetta, kun Israel iskee yhteiseksi katsottua vihollista vastaan.
Saksan liittokansleriFriedrich Merzon sanonut, että iskemällä Iraniin ”Israel hoitaa likaisen työn meidän puolestamme”. Vielä ennen Israelin tekemiä iskuja Merz sanoi, ettei ymmärrä, mikä Israelin hallituksen tavoite Gazassa on. Lausunto oli saksalaisittain poikkeuksellisen kova.
”Poliittinen heiluri on heilahtanut Israelin tueksi”, arvioi EU-virkamies aiemmin tällä viikolla.
Saksanjohtama maaryhmä halusikin, ettei EU-huippu­kokouksen loppu­päätelmissä edes mainittaisi EU:n ulko­suhde­hallinnon tuoretta arviota, jonka mukaan Israel rikkoo ihmis­oikeus­velvoitteitaan.Arvio luovutettiin EU-ulko­ministereille maanantaina.
Lopulta arvio päädyttiin mainitsemaan kokouksen loppu­päätelmissä, mutta huippu­kokous ei varsinaisesti lupaa jatkotoimia sen pohjalta.
Eurooppa-neuvoston puheenjohtajaAntónio Costakuitenkin pyysi EU:n ulkosuhde­johtajaaKaja Kallastavalmistelemaan ehdotuksia vaihtoehtoisiksi toimiksi. Niistä on tarkoitus keskustella EU-ulkoministereiden seuraavassa kokouksessa heinäkuussa.
On kuitenkinepäselvää, kykenevätkö EU-maat sopimaan minkäänlaisista toimista.
Toistaiseksi erimielisyydet ovat niin syviä, ettei yhteis­ymmärrystä yhteisestä linjasta synny, ja EU on tilanteessa käytännössä toiminta­kyvytön.
Ainoa toimenpide, josta EU-maat ovat likipitäen yksimielisiä, on väkivaltaisten israelilaisten siirto­kuntalaisten asettaminen pakotelistalle. Unkari kuitenkin estää yksimielisyyttä vaativan päätöksen.
Irlannin pääministeriMicheál Martinpurki turhautumistaan kokouspaikalle saapuessaan.
”Ymmärrän, että joillain jäsenmailla on historiallisista syistä erityinen näkökanta. Mutta humanitaarisesta perspektiivistä tämä on käsittämätöntä. Me etsimme mekanismia sodan lopettamiseksi ja avun toimittamiseksi pikaisesti.”
SlovenianpääministeriRobert Golobsanoi myös olevansa turhautunut siihen, kuinka EU on reagoinut Israelin toimintaan ja sanoi, että osa maista voi ryhtyä kansallisiin toimiin.
”Ellei EU tee jotain konkreettista tänään tai kahden viikon sisään, samanmieliset maat ottavat seuraavat askeleet itse. Solidaarisuuden osoittamisen lisäksi meidän täytyy laittaa todellista painetta. –– Jos paine tulee EU:lta, sillä voi olla enemmän tehoa, mutta me emme voi odottaa”, Golob sanoo.
HS:n tietojen mukaan Golobin kommenttia ei kuitenkaan oltu koordinoitu saman­mielisten maiden kuten Espanjan, Irlannin ja Belgian kanssa.
Irlannin parlamentti käsittelee parhaillaan kansallista lakia, joka kieltäisi tuonnin Israelin siirtokunnista.
Israelinhallitus on reagoinut voimakkaasti EU:n ulko­suhde­hallinnon raporttiin ja on kuvannut sitä pöyristyttäväksi.
Irlannin pääministeri kritisoi Israelin hallitusta siitä, että se pyrkii musta­maalaamaan kaikki Gazan tilanteen kriitikot.
”Israelin täytyy lopettaa tuomitsemasta jokainen raportti, joka pyrkii objektiivisesti arvioimaan, mitä Gazassa tapahtuu. Tämä arvio ei ole pöyristyttävä. Se on maltillinen dokumentti, joka pyrkii objektiivisesti esittämään faktat ja välttää tunnepitoista kieltä.”",news
"Moni EU-maa on valmis hyväksymään Trumpin tullitarjouksen, vaikka se on kaukana EU:n tavoittelemasta, eikä tuo täyttä varmuutta kauppasodan päättymisestä.
Presidentti Donald Trump ilmoitti kovista tuontitulleista huhtikuun alussa. Rajujen markkinareaktioiden jälkeen hän vetäytyi päätöksestä ja laittoi tullit jäihin määräajaksi.Kuva:Carlos Barria / Reuters
Bryssel
EU-maat ovat valmiita hyväksymään epäedullisen kauppasopimuksen Yhdysvaltojen kanssa epävarmuuden poistamiseksi.
Yhdysvallat tarjoaa sopimusta, joka jättäisi voimaan 10 prosentin yleistullit EU-tuotteille.
Talouskomissaari Valdis Dombrovskis kertoo neuvottelujen jatkuvan tavoitteena saada aikaan periaatesopimus ennen elokuun alkua.
Elinkeinoelämän Keskusliiton kauppapolitiikan johtaja Timo Vuori huomauttaa, että sopimuksesta huolimatta Trumpin ailahtelevuus on vaikeasti ennustettavaa.
Kolmenkuukauden ajan eurooppalaiset yritykset ovat joutuneet arvuuttelemaan, millaiset tullit ne kohtaavat myydessään tuotteitaan Yhdysvaltoihin. Tämä on vaikeuttanut yritysten myyntiä, pidätellyt investointeja ja nakertanut Euroopan talouskasvua.
Epävarmuuden oli määrä päättyä keskiviikkona 9. heinäkuuta, jolloin Yhdysvaltain presidentinDonald Trumpinantama 90 päivän neuvotteluaika umpeutuisi.
Yllättäen Yhdysvaltain hallinto ilmoitti viikonloppuna, että tullien voimaantuloa lykätään elokuun alkuun, mikä aiheutti hämmennystä kauppakumppaneissa. Vielä maanantaina komissio vakuutti olevansa sitoutunut keskiviikon takarajaan, mutta jo tiistaina viesti oli muuttunut.
”Meidän käsityksemme on, että Yhdysvallat on lykännyt tullien voimaantuloa elokuun 1. päivään. Siitä huolimatta neuvottelut EU:n ja Yhdysvaltain välillä poliittisella ja teknisellä tasolla jatkuvat, ja tavoitteena on saada aikaan periaatesopimus ennen sitä”, EU:n talouskomissaariValdis Dombrovskissanoi.
Dombrovskis toisti jälleen EU:n toiveen kauppaneuvotteluiden nopeasta päättämisestä.
”Mitä nopeammin pääsemme sopimukseen, sen parempi, koska se poistaisi epävarmuuden. Näemme, että se vaikuttaa talouteen ja yritysten investointipäätöksiin.”
Epävarmuudenhälventämiseksi kasvava joukko EU-maita on HS:n tietojen mukaan valmis hyväksymään, että kauppaneuvottelut Yhdysvaltain kanssa päättyvät epäedulliseen diiliin, jonka seurauksena Yhdysvaltain tuontitullit eurooppalaisille tuotteille jäävät pysyvästi korkeammalle tasolle.
Neuvotteluista tihkuneiden tietojen mukaan Yhdysvallat on tarjoamassa EU:lle sopimusta, joka jättäisi voimaan nykyiset 10 prosentin yleistullit. Ennen Trumpin ”vapautuksen päivän” tulli-ilmoituksia Yhdysvallat peri eurooppalaisista tuotteista keskimäärin 1,4 prosentin tullia.
Lisäksi osa Trumpin asettamista sektorikohtaisista tulleista voisi jäädä voimaan. Trump on asettanut tulleja muun muassa autoille, teräkselle ja alumiinille.
Tämä on kaukana EU:n alkuperäisestä tavoitteesta. EU tarjosi Yhdysvalloille teollisuustuotteiden tullien poistamista molemmin puolin.
Epäedulliseendiiliin tarttuminen on kuitenkin hinta, jonka monet maat ovat valmiita maksamaan antaakseen yrityksille selvyyttä tilanteeseen.
Näin siitä huolimatta, että Euroopassa tiedostetaan, ettei sopimukseen voi täysin luottaa. HS:n tietojen mukaan kauppaneuvotteluita EU-maiden puolesta käyvä komissio on varoittanut, ettei mahdollinen sopimus takaa kauppasodan uutta leimahtamista Trumpin kauden aikana.
Trump voi käyttää tulleja painostuskeinona myös kauppapolitiikan ulkopuolella. Hän on uhannut Espanjaa kovemmilla tulleilla, koska maa ei halunnut sitoutua Naton uuteen puolustusmenotavoitteeseen, ja asettanut tulleja Meksikolle, koska katsoo, ettei maa estä fentanyylin ja siirtolaisten pääsyä Yhdysvaltoihin.
Elinkeinoelämän Keskusliitonkauppapolitiikan johtajaTimo Vuorisanoo, että Euroopassa voidaan vain toivoa, että Trump pystyy esittämään kauppaneuvotteluiden lopputuloksen voittona kotiyleisölleen ja on sen jälkeen kiireinen muiden asioiden parissa.
”Mikään diili ei poista sitä riskiä, että seuraavana päivänä mieli muuttuu, kun tuuli kääntyy”, Vuori sanoo.
Sopimus ei myöskään takaa sitä, että eurooppalaiset yritykset olisivat suojassa Yhdysvaltojen valmistelemilta tulleilta.
Yhdysvalloissa on käynnissä useita tuoteryhmiä koskevia tutkintoja, joissa on tarkoitus selvittää, vaarantaako tuonti Yhdysvaltain kansallisen turvallisuuden. Tämä voi johtaa tuontitullien asettamiseen. Tutkinnat koskevat muun muassa lääketeollisuutta, joka on Euroopalle suuri vientiala.
Suomen lääketeollisuuden viennistä 40 prosenttia suuntautuu Yhdysvaltoihin, Vuori sanoo. Joillekin yrityksille Yhdysvallat on ainoa vientimarkkina.
Tiistai-iltana kerrottiin, että Trump suunnittelee kuparille 50 prosentin tuontitullia, kun lääkkeiden tullimaksu taas saattaa nousta jatkossa jopa 200 prosenttiin.
90 päivääon lyhyt aika kauppaneuvotteluille, jotka tyypillisesti kestävät vuosia, jopa vuosikymmeniä.
EU:n tavoitteena onkin saada aikaan vain periaatesopimus, jonka pohjalta yksityiskohtaisempia neuvotteluita voidaan jatkaa, komission puheenjohtajaUrsula von der Leyensanoi viime viikolla.
Periaatesopimus suojaisi EU:ta kaikkein kovimmilta Yhdysvaltain tuontitulleilta. Mediatietojen mukaan EU yrittää neuvotella sopimukseen helpotuksia tietyille tärkeille sektoreille, esimerkiksi autoille, alkoholijuomille ja lentokoneiden osille.
Vielä toukokuussa EU-maiden kauppaministerit torjuivat ajatuksen sopimuksesta, joka jättäisi voimaan 10 prosentin tuontitullit. Britannia oli juuri aiemmin tehnyt vastaavanlaisen sopimuksen. Eräs EU-diplomaatti kuvasi sopimusta ”todella huonoksi”.
Sen jälkeen EU on kuitenkin joutunut hyväksymään sen, ettei sille todennäköisesti ole tarjolla yhtään sen parempaa sopimusta.
Eräs EU-diplomaatti arvioi, että EU:lla oli aluksi vaikeuksia ymmärtää Yhdysvaltojen tavoitteita. Hänen mukaansa Trump haluaa osoittaa äänestäjilleen, että ulkomaiset yritykset maksavat hänen lupaamansa veronalennukset, ja että hän palauttaa valmistavan teollisuuden Yhdysvaltoihin.",news
"Pääministeri kertoo, että kokouksessa saatiin konkretiaa pakotepakettien edistämisen osalta. Venäjän kiihtyvät hyökkäykset ovat muuttaneet Yhdysvaltojen suhtautumista.
Pääministeri Petteri Orpo ja Giorgia Meloni osallistuivat Roomassa järjestettyyn konferenssiin, jossa edistettiin Ukrainan jälleenrakentamista.Kuva:Domenico Cippitelli / LPS
Pääministeri Petteri Orpo kertoo Yhdysvaltain suhtautumisen Ukrainan tukemiseen muuttuneen selvästi positiivisemmaksi.
Orpo viittaa halukkaiden koalition kokoukseen, johon Yhdysvallat osallistui ensimmäistä kertaa.
Pääministeri Orpo torstaina Roomassa myös suomalaisia yritysdelegaatiota.
Jälleenrakennuskonferenssissa esiteltiin uusi rahasto, jonka tarkoituksena on kiihdyttää investointeja Ukrainaan.
PääministeriPetteri Orpo(kok) arvioi, että Yhdysvaltain suhtautuminen Ukrainan tukemiseen on nyt selvästi muuttunut.
”Viesti on tällä hetkellä Euroopan ja Ukrainan kannalta hyvinkin positiivinen.”
Orpo viittaa torstaina järjestettyyn, niin kutsutun halukkaiden koalition etäkokoukseen, johon Yhdysvallat osallistui nyt ensimmäisen kerran. Kokouksessa Suomea edustivat Orpo ja tasavallan presidenttiAlexander Stubb.
”Tunnelma on selvästi muuttunut,” Orpo painottaa.
”Selkeästi Yhdysvallat on nyt turhautunut [Venäjän presidenttiVladimir]Putininkiihtyvään pommittamiseen ja hyökkäykseen. On selvinnyt, ettei Venäjä halua rauhaa ja on siihen on vastattava yhdessä. Se välittyy muistakin kokouskumppaneista. Venäjä on itse ajanut tilanteen tähän.”
Venäjäon kevään ja kesän aikanakiihdyttänytiskujaan Ukrainaan. Orpo arvioi, että se on johtanut nyt monen maan osalta uudenlaiseen suhtautumiseen Ukrainan ja turvallisuuspolitiikan osalta.
Orpo luonnehtii kokousta tähän asti järjestetyistä vahvimmaksi. Tärkein edistysaskel oli se, että Venäjään kohdistuvia laajoja pakotepaketteja sekä Euroopassa että Yhdysvalloissa viedään nyt läpi vahvalla tahdolla.
”Niillä pakotepaketeilla arvioidaan olevan suuri merkitys Venäjän painostamisessa neuvottelupöytään. Jos tulitauko saadaan aikaan, halukkaiden koalitiolla tulee olla rauhanneuvotteluiden suunnitelmat valmiina. Myös tätä asiaa edistettiin,” Orpo sanoo.
Pääministerikuvaa tämän päivän kokousta eräänlaiseksi välitilinpäätökseksi. Konkretiaa saatiin hänen mukaansa aikaan ”niin paljon kuin tässä tilanteessa on mahdollista”.
Suomen viesti kokoukseen oli sama kuin tähänkin asti. Ukrainan tukemista ja Venäjän aggressiivisten toimien vastustamista jatketaan. Sen lisäksi Suomi tähdensi kokouksessa rauhanprosessiin valmistautumisen merkitystä.
Halukkaidenkoalitionetäkokous järjestettiin Roomassa järjestettävän Ukrainan jälleenrakennus­konferenssin ohessa. Konferenssissa keskustellaan tavoista vahvistaa ja koordinoida tukea Ukrainalle. Osallistujiin kuuluu erityisesti Ukrainaa tukevien maiden poliittista johtoa, kansainvälisiä järjestöjä, sekä rahoitus- ja liike-elämän toimijoita.
Suomalaisia yrityksiä oli paikalla parisenkymmentä, muun muassa Nokia, Konecranes ja puolustusalan yrityksiä. Pääministeri Orpo tapasi yritysdelegaatiota Roomassa.
Orpo kertoo, että jälleenrakentamis­markkinoiden potentiaali on Suomellekin merkittävä. Suomalaisyritykset ovat tehneet kauppoja Roomassa järjestettävässä konferenssissa, mutta kauppojen suuruutta Orpo ei voi kommentoida. Koko Ukrainan jälleenrakennuksen mittaluokan hän arvioi miljardien suuruiseksi.
Ukrainassa jälleenrakennetaan jo nyt, vaikka sota on yhä käynnissä.
”Suomalaiset ovat olleet jo aktiivisesti mukana rakentamassa. Tällä jälleenrakentamisella luodaan uskoa ukrainalaisille.”
Kun taistelut Ukrainassa joskus päättyvät, Suomen on oltava ensimmäisten jälleenrakentajien joukossa, pääministeri paaluttaa.
”Nyt pitää jo panostaa, sillä vuoden päästä voi olla myöhäistä,” Orpo tähdentää.
Jälleenrakennuskonferenssinpuheenvuorossa Orpo mainitsi myös Suomen ja Ukrainan yhteisestä hankkeesta väestönsuojien rakentamiseksi Ukrainaan. Rahoitukseen on osoitettu kiinnostusta useista maista.
”Ukraina aikoo rakentaa kansalaisilleen yli 10 000 väestönsuojaa kymmenessä vuodessa. Toivotamme kaikki kiinnostuneet mukaan koalitioon ja rahoittamaan hanketta EU:n Ukraina-rahaston kautta”, pääministeri Orpo totesi.
Orpo tapasi torstaina Roomassa myös Italian pääministeriGiorgia Meloninja Ukrainan presidenttiVolodymyr Zelenskyin.
Euroopan komissionpuheenjohtaja,Ursula von der Leyen, kertoi omassa puheessaan jälleenrakennus­konferenssissa uuden Ukrainan jälleenrakennus­rahaston perustamisesta. Tarkoituksena on vivuttaa julkisella rahalla yksityisiä hankkeita. Rahastoon ovat alkuvaiheessa osallistumassa Saksa, Italia, Ranska, Puola ja Euroopan investointipankki.
Tarkoituksena on käynnistää investointeja, joilla Ukrainassa toteutetaan hankkeita, jotka liittyvät energiaan ja liikenteeseen sekä kriittisiin raaka-aineisiin ja kaksoiskäyttö­teollisuuteen. Ensimmäisessä vaiheessa rahaston pääoman on tarkoitus olla 220 miljoonaa euroa.
Orpo kertoo, että myös Suomi tutustuu rahastoon ja muistuttaa, että Suomi tukee jo nyt monilla tavoilla Ukrainan jälleenrakentamista.
”Katsotaan, mitä pitää sisällään ja arvioidaan sen mukaan.”",news
"Ulkoministeriön henkilöstöjohtaja kertoo, että Portugalin-suurlähettiläs on kutsuttu kuulemiseen, jonka jälkeen tehdään häntä koskeva virkamies­oikeudellinen päätös.
SuomenPortugalin-suurlähettiläsTitta Maja-Luotoon kutsuttu kuulemiseen, jonka jälkeen tehdään häntä koskeva virkamies­oikeudellinen päätös.
Asiasta kertoo STT:lle tekstiviestitse ulkoministeriön henkilöstöjohtajaNiina Pesonen. Kuulemisen ajankohta ei Pesosen mukaan ole julkista tietoa.
Pesonen vieraili suurlähetystössä Portugalissa perjantaina.
”Virkamiesoikeudellinen prosessi edellyttää henkilön kuulemista ennen päätöstä. Lissabonin-matka ei ollut kuulemistilaisuus vaan koko henkilöstön tapaaminen tukitoimena”, Pesonen kirjoittaa.
Pesosen mukaan se, milloin päätös on valmis, riippuu kuulemisessa ilmi tulevista seikoista.
Vierailulla suurlähetystössä nousi esiin henkilökunnan toive, että suurlähettilästä koskeva virkamies­oikeudellinen päätös saataisiin tehtyä kiireellisesti. Mahdollisia seurauksia voivat olla esimerkiksi varoitus tai virkasuhteen päättäminen.
”Ilman muuta tuli virkamiesoikeudellisen päätöksen kiireellisyys heiltä esille”, Pesonen kertoi STT:lle lauantaina.
SuurlähettiläsMaja-Luodosta tehtiin helmikuussa häirintäilmoitus, jossa häntä syytettiin Ilta-Sanomienmukaanmuun muassa kiusaamisesta, solvaamisesta, rasistisesta käytöksestä ja henkisestä väkivallasta.
Maja-Luoto myönsi viikonloppuna myös HS:nhaastattelussakäyttäytyneensä omasta mielestään epäasiallisesti henkilöstöä kohtaan kahdesti.
Henkilöstöjohtaja Pesosen vierailu Portugalissa oli ensimmäinen kerta, kun ulkoministeriön henkilöstöpuoli kävi suurlähetystössä paikan päällä häirintäilmoituksen selvittelyn tiimoilta. Ilmoitukseen liittyvät kuulemiset tehtiin etänä Helsingistä.
Ulkoministeriön sisäisen suosituksen mukaan häirintäilmoitukset tulisi käsitellä kolmessa kuukaudessa, mikä ei tässä tapauksessa toteutunut.
Häirintäilmoitus on nyt käsitelty. Ministeriö päätti salata päätöksen sisällön.",news
"Sdp:n varapuheenjohtajan mielestä ainakin sosiaaliturvan ja lakko-oikeuden heikennyksiä pitää perua, jos Sdp pääsee seuraavaan hallitukseen päättämään asiasta.
Matias Mäkynen kuvattuna kevään kunta- ja aluevaalien vaalivalvojaisissa.Kuva:Juhani Niiranen / HS
Sdp:npitää pyrkiä perumaanPetteri Orpon(kok) hallituksen työmarkkinauudistuksia, jos puolue on seuraavassa hallituksessa. Näin sanoo Sdp:n varapuheenjohtajaMatias Mäkynen.
Hän viittaa Helsingin Sanomien sunnuntainpääkirjoitukseen, jossa arvioitiin, että Sdp ei seuraavassa hallituksessa Orpon hallituskauden päätöksiä peruisi.
”On aivan selvää, että tällaisen historiallisen oikeistolaisen ja kovan hallituksen jälkeen puntteja täytyy tasata”, Mäkynen sanoo.
SuurimmiksiOrpon hallituksen heikennyksiksi Mäkynen katsoo irtisanomissuojaan ja määräaikaisuuksiin liittyvät uudistukset sekä sosiaaliturvan heikennykset.
”Ainakin osassa täytyy vääntää takaisin työntekijöiden turvaa”, Mäkynen sanoo.
Mäkynen mainitsee myös lakko-oikeuden rajoitukset, joiden hän katsoo menneen tällä vaalikaudella liian pitkälle. Eduskunta rajoitti Orpon hallituksen esityksestä tukilakkoja ja poliittisia lakkoja.
Lakko-oikeuden ja sosiaaliturvan heikennysten perumiset ovat asioita, joiden seuraavassa hallitusohjelmassa tulee Mäkysen mielestä ”ehdottomasti” olla. Kyse ei ole ainakaan vielä Sdp:n virallisesta linjasta, sillä puolueen tavoitteet seuraavalle hallituskaudelle linjataan vasta aikanaan vaaliohjelmassa.
Mäkysen mukaan kaikkia uudistuksia ei välttämättä tarvitse perua, vaan kyse on ”kokonaisuuden tarkastelusta”.
Esimerkiksi työttömyysturvan suojaosien palauttamiset ja tasokorotukset olisivat Mäkysen arvion mukaan tehokkaita tapoja ”tasata puntteja”.
”Kaikkia nyt muuttuneita asioita ei tarvitse palauttaa. Voidaan keksiä myös jotain uutta, jolla työntekijöiden asemaa vahvistetaan. Esimerkiksi Ruotsin tapaan työntekijöille voitaisiin saada tulkintaetuoikeus. Se kannustaisi työnantajia neuvottelemaan”, Mäkynen esittää.
Tulkintaetuoikeus tarkoittaa sitä, että työehtosopimuksia tulkitaan kiistatilanteissa työntekijöiden edun mukaisesti. Nykyisin tulkintaetuoikeus on Suomessa työnantajilla.
Mäkysenmielestä sillä, minkä puolueiden kanssa kahden vuoden päästä neuvotellaan, ei pitäisi olla väliä. Sdp:n tulisi hänen mukaansa lähteä omista ja äänestäjiensä lähtökohdistaan eikä ennakoida, minkä puolueiden kanssa pöytään päädytään.
”Ei pitäisi liikaa keskittyä muiden puolueiden mielipiteisiin.”
Onko kysymys enemmän retoriikasta vai realiteeteista?
”Kyllä sen täytyy olla realiteetti. Jos Sdp on vaalien jälkeen suurin puolue ja vetää hallitusneuvotteluja, niin kyllä työmarkkina-asiat ovat meille tärkeimpiä kysymyksiä.”
”Ensin täytyy pärjätä vaaleissa, ennen kuin aletaan hallitusta muodostaa”, hän lisää.",news
"Paluulennon aikataulusta ei ole vielä varmuutta, kertoo kansanedustaja Minna Reijonen (ps).
Jumissa Grönlannissa on muun muassa kansanedustaja Minna Reijonen.Kuva:Heikki Saukkomaa / Lehtikuva
Perussuomalaisten kansanedustajia on jumissa Grönlannissa huonon lentosään takia sunnuntaista lähtien.
Ryhmään kuuluvat kansanedustajat Minna Reijonen, Juho Eerola ja Merja Rasinkangas sekä valtiovarainministeri Riikka Purran avustaja Marika Sorja.
He olivat Pohjoismaiden Neuvoston puolueryhmittymän opinto- ja kokousmatkalla.
Perussuomalaistenkansanedustajien ryhmä on ollut sunnuntaista asti jumissa Grönlannissa huonon lentosään takia.
KansanedustajaMinna Reijonen(ps) kertoi asiasta viikonloppuna Facebook-julkaisussaan. Hänen lisäkseen paikalla ovat perussuomalaisten kansanedustajatJuho EerolajaMerja Rasinkangassekä valtiovarainministeriRiikka Purranavustajana toimivaMarika Sorjaja Nuorten Pohjoismaiden neuvoston edustajanaNoora Korpela.
Paluulennosta ei ole vielä toistaiseksi tietoa, kertoo Reijonen HS:lle maanantaina kello yhden jälkeen iltapäivällä.
”Toiveissa on, että pääsemme tänään lähtemään. Sää näyttää nyt paremmalta”, sanoo Reijonen.
Poliitikot olivat Grönlannissa Pohjoismaiden Neuvoston puolueryhmittymän opinto- ja kokousmatkalla. He saivat yöksi hätämajoituksen Grönlannin Ilulissatista, kertoo Reijonen.
Asiasta kertoi ensimmäisenäSavon Sanomat.",news
"Unkarin pääministeri Viktor Orbán ei hyväksy Ukrainan EU-jäsenyysneuvotteluiden avaamista. EU maat valmistelevat varasuunnitelmaa Unkarin kiertämiseksi.
Unkarin pääministeri Viktor Orbán osallistui EU-johtajien huippukokoukseen Brysselissä torstaina.Kuva:Christian Hartmann / Reuters
Bryssel
Unkarin pääministeri Viktor Orbán vastustaa Ukrainan EU-jäsenyysneuvotteluiden etenemistä.
Orbán sanoo, ettei hyväksy sotaa käyvän maan ottamista EU:hun, sillä se toisi EU:n konfliktiin Venäjän kanssa.
Asia on esillä torstaina EU-johtajien huippukokouksessa, jossa muut johtajat pyrkivät edistämään Ukrainan jäsenyyttä.
Ukrainanhaave EU-jäsenyysneuvotteluiden edistämisestä törmäsi torstain EU-huippukokouksessa Unkarin vastustukseen. Unkarin pääministeriViktor Orbánsanoo, ettei hyväksy sotaa käyvän maan ottamista EU:hun, sillä se toisi EU:n suoraan konfliktiin Venäjän kanssa.
HS:n tietojen mukaan muut EU-maat valmistelevat nyt varasuunnitelmaa, joka kenties mahdollistaisi Unkarin veto-oikeuden kiertämisen.
Kyse on uudenlaisesta laintulkinnasta, joka antaisi mahdollisuuden edetä jäsenyysneuvotteluissa enemmistöpäätöksellä, ilman yksimielisyysvaatimusta. EU-instituutioiden lakipalvelut ovat kuitenkin erimielisiä siitä, onko tulkinta oikeudellisesti kestävä.
HS kertoi orastavasta suunnitelmasta toukokuussa.
EU-jäsenyyson Ukrainan hallinnon päätavoitteita. PresidenttiVolodymyr Zelenskyion kuukausien ajan vedonnut EU:hun, jotta neuvotteluissa voitaisiin ottaa seuraava muodollinen askel eli avata ensimmäinen neuvotteluluku.
”Se olisi poliittinen päätös, joka määrittää Ukrainan tulevaa integraatiota Eurooppaan. Olkaa ystävällisiä ja tukekaa sitä”, Zelenskyi vetosi huippukokoukseen videoyhteydellä.
Euroopan komission mukaan edellytykset etenemiselle ovat olemassa, sillä Ukraina on edistynyt vaadittavissa uudistuksissa ripeästi.
Neuvotteluluvun avaaminen vaatii kuitenkin vallitsevan laintulkinnan mukaan EU-maiden yksimielisen hyväksynnän, ja esteenä on Unkarin vastustus.
Asiaoli torstaina EU-johtajien huippukokouksen asialistalla. Muiden EU-johtajien tavoitteena oli antaa neuvotteluille vauhtia korkeimmalta poliittiselta tasolta.
Kokoukseen saapuessaan Orbán kuitenkin teki selväksi, ettei ole valmis joustamaan kannassaan.
”Emme halua olla samassa yhteisössä sotaa käyvän maan kanssa. Se aiheuttaisi meille välittömän vaaran”, Orbán sanoi.
Hänen mukaansa Ukrainan jäsenyys veisi EU:n suoraan konfliktiin Venäjän kanssa.
Unkarin hallitus järjesti Ukrainan EU-jäsenyydestä kansanäänestyksen ja kehotti kansalaisia äänestämään jäsenyyttä vastaan. Hallitus julkaisi tulokset torstaina juuri ennen EU-huippukokouksen alkamista ja kertoi, että 95 prosenttia vastaajista vastustaa Ukrainan EU-jäsenyyttä.
Unkarin oppositio on kritisoinut äänestyksen järjestelyjä ja väittänyt, että sen tietojen mukaan äänestysaktiivisuus jäi historiallisen alhaiseksi.
MuutEU-johtajat yrittivät lisätä painetta Orbánin suuntaan. Irlannin pääministeriMicheál Martinsanoi kokoukseen saapuessaan, että aikoo puhua voimakkaasti Ukrainan EU-jäsenyyden puolesta.
”Orbánin kanta on hyvin valitettava, ja hänen yleinen asennoitumisensa Ukrainaan hyvin ongelmallista”, Martin sanoi.
Kokousvalmisteluissa kuitenkin varauduttiin siihen, ettei Unkari tingi kannastaan. Ukrainan tukea koskevat päätöslauselmat hyväksyttiin odotetusti ilman Unkarin hyväksyntää. Toistaiseksi jäsenyysneuvotteluita edistetään vain epävirallisesti samalla, kun jäsenmaat selvittävät mahdollisuutta Unkarin veto-oikeuden kiertämiseksi.
Unkariyhdessä Slovakian kanssa on vastustanut myös EU:n uusia Venäjä-pakotteita. Neuvottelut eivät ole edenneet alemmalla tasolla, joten umpisolmua yritetään avata EU-johtajien tasolla.
PääministeriPetteri Orpo(kok) sanoi kokouksen alla olevansa luottavainen siihen, että päätös uusista Venäjä-pakotteista ja talouspakotteiden jatkamisesta syntyy huippukokouksessa.
Neuvottelut Slovakian kanssa ovat kuitenkin osoittautuneet odotettua vaikeammiksi, ja sopu pakotteista siirtynee myöhemmäksi.",news
"IAU:n seuraava lakko on huomenna perjantaina.
Matkustajia Helsinki-Vantaan lentokentällä kesäkuussa.Kuva:Mikko Stig / Lehtikuva
Lentoliikenteenpalveluja koskevan työriidan sovittelu jatkuu maanantaina.
Palvelualojen työnantajat Palta kertoi torstaina tehneensä kokonaisesityksen Ilmailualan Unioni IAU:lle työriidan ratkaisemiseksi. IAU hylkäsi esityksen heti, kertoo Paltatiedotteessaan.
IAU:N puheenjohtajaJuhani Haapasaarikiistää, että esitystä olisi hylätty. Sähköpostilla tullutta esitystä tutkitaan seuraavaksi neuvottelukunnassa ja siihen saatetaan vastata vastatarjouksella, Haapasaari sanoo STT:lle.
IAU:ntyöriitaan haetaan seuraavan kerran ratkaisua sovittelupöydässä maanantaina. Työtä jatketaan silloin valtakunnansovittelijaAnu Sajavaaranjohdolla, kun hän palaa lomalta.
”Esittämämme ratkaisuehdotus olisi ollut kokonaisuus, joka olisi tuonut alan työntekijöille tämän vuoden palkankorotukset voimaan vielä seuraavan kuukauden aikana. Lisäksi ehdotuksessa olisi ollut muita parannuksia työehtosopimukseen, mm. isille palkalliset perhevapaat”, sanoi Paltan työmarkkinajohtajaMinna Ääritiedotteessa.
Ääri korosti, että hankalasta tilanteesta huolimatta ratkaisua kiistaan on haettu ja haetaan edelleen aktiivisesti. Palta toivoo, että alalle saataisiin mahdollisimman pian palautettua työrauha ja loppukesän lentoliikenne voisi jatkua häiriöttä.
IAU:nseuraava lakko on perjantaina. Finnair kertoi aiemmin peruvansa perjantailta noin 80 lentoa. Yhtiön mukaan peruutukset vaikuttavat noin 8 000 asiakkaan matkasuunnitelmiin.
Perjantain lakon toteutuminen varmistui, sillä työriidan sovittelua jatketaan seuraavan kerran maanantaina.
IAU on jättänyt lakkovaroituksen myös maanantaille 7. heinäkuuta. Sen jälkeen seuraavat IAU.n työnseisaukset uhkaavat 16., 18., 21. ja 23. heinäkuuta.",news
"EU-komissio esittää 90 prosentin päästövähennystä vuoteen 2040 mennessä verrattuna vuoteen 1990. Osan vähennyksestä saisi ostaa muualta maailmasta.
EU-komission vihreästä siirtymästä vastaava varapuheenjohtaja Teresa Ribera ja ilmastokomissaari Wopke Hoekstra kertoivat keskiviikkona Brysselissä, että EU tavoittelee 90 prosentin päästövähennystä vuoteen 2040 mennessä.Kuva:Yves Herman / Reuters
EU-komissio esittää 90 prosentin päästövähennystä vuoteen 2040 mennessä verrattuna vuoden 1990 tasoon.
Komissio ehdottaa, että osan vähennyksestä voisi ostaa EU:n ulkopuolelta hiilikrediitteinä.
Ulkopuolelta ostetuilla päästövähennyksillä voitaisiin kattaa kolme prosenttia kokonaisvähennyksestä.
Ehdotus sisältää myös muita joustoja, kuten pysyvien hiilivarastojen hyväksymisen osaksi EU:n päästökauppaa.
Euroopankomissio esittää, että EU vähentää ilmastopäästöjään 90 prosenttia vuoteen 2040 mennessä verrattuna vuoden 1990 tasoon.
Lisäksi komissio esittää, että osan päästövähennyksestä voisi hoitaa EU:n ulkopuolelta ostetuilla hiilikrediiteillä eli maksamalla kolmansille maille ilmastotoimista.
90 prosentin tavoite oli odotettu. EU aikoo olla ilmastoneutraali vuonna 2050. Keskiviikkona ilmoitettu välitavoite tähtää tuohon maaliin.
Välitavoite tullaan kirjaamaan EU:n ilmastolakiin, jos siitä päästään yhteisymmärrykseen EU:n normaalissa lainsäädäntöprosessissa.
Suomen ympäristöministeriö tiedotti heti keskiviikkona, että Suomi tukee 90 prosentin päästövähennystavoitetta vuodelle 2040.
Uuttakeskiviikkoisessa komission tiedonannossa olivat sen sijaan erilaiset joustot, joista ulkopuolelta ostetut hiilikrediitit herättivät eniten median huomiota.
HS kertoi kesäkuun alussa lähteisiinsä nojaten, että EU-komissio suunnittelee päästövähennystenulkoistamista kehittyviin talouksiin. Keskiviikkona varmistui, että näin aiotaan tehdä.
Komissio ilmoitti, että ulkopuolelta ostetuilla päästövähennyksillä voidaan kattaa kolme prosenttia päästövähennyksestä.
Kolme prosenttia lasketaan vuoden 1990 päästöistä. Näin ollen muualta ostettujen vähennysten osuus EU:n vuonna 2040 jäljellä olevista päästöistä tulisi olemaan huomattavasti kolmea prosenttia suurempi.
Hiilikrediitittarkoittavat, että EU-maat maksaisivat ulkopuolisille maille esimerkiksi metsittämisprojekteista tai muista hiiltä sitovista tai päästöjä vähentävistä projekteista.
Näin hankittu päästövähennys voi olla halvempi kuin kehittyneessä EU-maassa omin voimin tehty päästövähennys.
Arvostelijoiden mukaan mekanismissa on suuri vaara sille, että maksetut hiilikrediitit eivät ole todellisia. Pääriskejä on kaksi: joko päästövähennys tai hiilinielu on sellainen, joka olisi toteutunut muutenkin tai sitten se ei ole pysyvä vaan väliaikainen.
EU-komissiosta kuitenkin vakuutettiin, että seula toimien hyväksynnälle tulee olemaan tiukka. Krediittejä voi alkaa käyttää vuodesta 2036 eteenpäin. Komissio vetosi perusteluissaan siihen, että Pariisin ilmastosopimuksen kuutosartiklassa on nyt luotu raamit sille, miten tällaisia krediittejä hyväksytään.
Ulkopuolisilla hiilikrediiteillä ei voisi täyttää EU:n päästökaupan velvoitteita. Sen sijaan komissio toivoo, että niitä käytettäisiin loiventamaan matkaa niillä sektoreilla, joissa päästövähennykset ovat vaikeimpia.
Esimerkiksi betonin ja muovin valmistuksessa on yhä paljon päästöjä, joiden nopea vähentäminen ei ole helppoa.
NykyinenEU-komissio on poliittisesti vähemmän vihreä kuin edellinen. Se on korostanut pysyvänsä aiemmissa ilmastotavoitteissa, mutta tekevänsä siirtymän niin, että kilpailukyky huomioidaan aiempaa paremmin.
Tämä näkyi keskiviikon tiedotteessa.
”Ehdotus esittää tien vuoden 2040 tavoitteeseen tavalla, joka eroaa aiemmasta”, tiedotteessa sanottiin. ”Siinä yksi keskeinen elementti ovat joustot”, teksti jatkui.
Näitä joustoja ovat hiilikrediittien lisäksi pysyvien hiilivarastojen luomisen hyväksyminen osaksi EU:n päästökauppaa sekä komission lupaus suuremmasta joustavuudesta siinä, miten jäsenmaat saavat siirrellä päästövähennyksiä eri sektoreiden välillä.
EU:n oma ilmastotiedepaneeli toivoi, että ulkopuolisia krediittejä käytettäisi osana 90 prosentin tavoitetta vaan mieluummin sen päälle tulevana lisänä.
Komissiopiti tiedotustilaisuutensa keskellä Keski-Euroopan poikkeuksellisia helleviikkoja. Brysselissä lämpötila oli keskiviikkona 32 astetta.
”Olemme kokoontuneet tänne hyvin kuumana päivänä, mikä lienee osuvaa”, ilmastokomissaariWopke Hoekstrasanoi puheenvuoronsa aluksi.
Myös Hoekstra aloitti puheensa kilpailukyky edellä. Hänen mukaansa vihreä siirtymä on myös taloudellisesti järkevää ja lujittaa Euroopan omavaraisuutta.
”Me otamme tänään seuraavan askeleen Euroopan kilpailukyvyn lisäämisessä, Euroopan itsenäisyyden vahvistamisessa ja päästöjen leikkaamisessa.”
Hän kuitenkin lisäsi, että Euroopan kansalaiset eivät ole geopoliittisten huolienkaan keskellä päässeet unohtamaan ilmastoa. ”Tuoreen barometrin mukaan 85 prosenttia eurooppalaisista on huolissaan ilmastosta”, hän totesi.",news
"Tutkimus sai 756 612 euron rahoituksen Suomen Akatemialta.
Rydmanin mielestä vähempi ”tieteen ja tutkimuksen vapaus” riittäisi Suomessa.Kuva:Ivan Bessedin
Juuriväistynyt elinkeinoministeriWille Rydman(ps) kutsuiviestipalvelu X:ssäkynsisalonkeja käsittelevän tutkimuksen saamaa rahoitusta ”veronmaksajien rahoilla rälläämiseksi”.
Tutkimus keskittyy Helsingin ja Varsovan kynsisalongeissa työskentelevien maahanmuuttajanaisten ja asiakkaiden väliseen vuorovaikutukseen ja kuuluu sukupuolentutkimuksen tutkimusalalle. Tutkimuksen pääpointteja ovat salonkien femininisoitu työ ja rodullistetut kohtaamiset.
Suomen Akatemia päätti rahoittaa hanketta 756 612 eurolla.
Rydmaninmielestä vähempi ”tieteen ja tutkimuksen vapaus” riittäisi Suomessa. Rydmanin mielestä rahankäyttöön tarvittaisiin strategisempaa otetta.
Suomen Akatemian rahoittamat tutkimukset ovat ennenkin jakaneet mielipiteitä. Esimerkiksi tutkimus, joka käsittelee ”transitiopolkuja naisten osallisuuteen Nepalin muuttuvassa musiikkikulttuurissa” herätti keskustelua vuonna 2023.
Lisäksi tutkimus, jonka aihe oli ”afroeurooppalaisen liikkuvuuden poetiikka ranskankielisessä afrikkalaisessa kirjallisuudessa” aiheutti väittelyä rahoituspäätöksistä vuonna 2021.",news
"Edellisessä mittauksessa perussuomalaisten kannatus oli koko hallituskauden alhaisin.
Ylentuoreenkannatusmittauksenmukaan Sdp jatkaa suosituimpana puolueena ja on kasvattanut eroaan toisena olevaan kokoomukseen.
Sdp:n kannatus pysyi samana ollen 25,1 prosenttia. Kokoomuksen kannatus laski 0,7 prosenttiyksiköllä 20,8 prosenttiin. Keskusta on kolmanneksi kannatetuin puolue 13,9 prosentin kannatuksella.
Perussuomalaisten kannatus puolestaan näyttää virkoavan, sillä puolueen kannatus nousi aiemmasta mittauksesta yhden prosenttiyksikön ollen nyt 11,8. Edellisessä mittauksessa perussuomalaisten kannatus oli meneillään olevan hallituskauden alhaisin.
TaloustutkimuksentutkimusjohtajaTuomo Turjaarvioi Ylelle, että perussuomalaisten kannatuksen taustalla on puolueen suosion kasvu toimihenkilöiden parissa.
Yle teetti mittauksen Taloustutkimuksella. Gallupin virhemarginaali on suurimmillaan 2,0 prosenttiyksikköä suuntaansa.
Tarkennus 3.7. kello 13.27: Tarkennettu, että virhemarginaali on suurimmillaan 2,0 prosenttiyksikköä.",news
"Särkylääkkeiden myymistä apteekkien ulkopuolella pidettiin toistaiseksi turhan riskialttiina. Niiden sijaan hallitus pyrkii saamaan kauppoihin esimerkiksi närästys- ja ummetuslääkkeitä.
Apteekkien ulkopuolella myytäisiin jatkossa useampia itsehoitolääkkeitä.Kuva:Vesa Moilanen / Lehtikuva
Sosiaali- ja terveysministeriö lähetti lausunnolle esitysluonnoksen apteekkilain uudistamisesta ja itsehoitolääkkeiden myynnin laajentamisesta.
Ehdotuksen mukaan ruokakaupoissa voitaisiin myydä vain turvallisimmiksi arvioituja itsehoitolääkkeitä, kuten närästys- ja ummetuslääkkeitä.
Särkylääkkeitä ei ole ehdotettu myyntiin kaupoissa, sillä niiden katsotaan olevan toistaiseksi liian riskialttiita myytäväksi ilman farmaseuttista neuvontaa.
Särkylääkkeeteivät ole tulossa kauppoihin vielä tämän vaalikauden aikana. Sosiaali- ja terveysministeriö lähetti tiistaina lausunnolle apteekkitalouden kokonaisuudistusta ja itsehoitolääkkeiden myyntikanavien laajentamista koskevan esitysluonnoksen.
Esitysluonnoksessa katsotaan, että särkylääkkeiden tuominen apteekkien ulkopuoliseen myyntiin olisi turhan riskialtista. Niiden myymiseksi lääkeneuvontaa pitäisi järjestää uudella tavalla.
Luonnoksessa ehdotetaan, että ruokakaupoissa voisi jatkossa myydä turvallisimmiksi arvioituja itsehoitolääkkeitä. Sellaisiksi on lueteltu tavanomaiset närästyslääkkeet, ummetuslääkkeet, keinokyyneleet, vitamiini- ja kivennäiskorvaushoitoon ja tarvittavat lääkkeet sekä pienten ihovaurioiden hoitoon käytettävät lääkevalmisteet.
Viimeisten kohdalla kysymys olisi dekspantenoli-valmisteista, joihin kuuluu esimerkiksi Bepanthen-voide. Hydrokortisoni jäisi tässä vaiheessa ulkopuolelle.
särky- ja tulehduskipulääkkeetsen sijaan arvioitiin valmistelussa riskilääkkeiksi. STM:n johtava asiantuntijaLauri Pelkonenselittää, että niiden tuomista kauppoihin pidettiin vielä turhan suurena riskinä.
”Tässä vaiheessa lääkitysturvallisuuden kannalta [sääntelyn vapauttaminen] kohdistui siihen joukkoon, jonka myynnin katsottiin olevan turvallista ilman apteekin farmaseuttista neuvontaa.”
Pelkonen ei vielä osaa ottaa kantaa siihen, kuinka tai millä aikataululla asia jatkossa etenee. Hänen tiedossaan ei ole, että särkylääkkeiden tuominen kauppoihin olisi nyt työjärjestyksessä. Tälle vaalikaudelle ne siis tuskin enää ehtivät.
Itsehoitolääkkeidenmyyntiin apteekkien ulkopuolella tarvittaisiin lääkevirasto Fimean lupa. Lääkkeiden enimmäishintasääntely koskisi myös rajatun valikoiman itsehoitolääkkeitä. Rajatun valikoiman mukaiset itsehoitolääkkeet vapautettaisiin myös apteekkiverosta.
Hinta- ja verosääntely koskisi koko rajattua valikoimaa riippumatta siitä, olisiko siihen kuuluville valmisteille haettu myyntikanavan laajennusta apteekkien ulkopuoliseen myyntiin vai ei.
Apteekkitaloudenkokonaisuudistusta koskevissa esityksissä keskeisin tavoite on reseptilääkkeiden lääketaksojen leikkaaminen. Käytännössä se tarkoittaisi reseptilääkkeiden kuluttajahintojen laskemista. Kuluttajille vaikutus olisi luonnoksen mukaan kuusi miljoonaa euroa vuodessa. Valtio puolestaan säästäisi vuosittain 30 miljoonaa euroa lääkekorvausten muodossa.
Apteekkariliitto kritisoi tiistaina julkaistussa tiedotteessa suunnitelmia leikata lääketaksoja.
”Yli 30 miljoonan euron suora leikkaus apteekkien talouteen on mittaluokaltaan kohtuuton,” Apteekkariliiton puheenjohtajaRisto Holmakommentoi.
”Tällaista sopeutusvaraa apteekeissa ei missään nimessä ole, etenkään, kun samalla hallitus ehdottaa itsehoitolääkkeiden myynnin laajentamista apteekkien ulkopuolelle.”
Apteekkeja koskevan verotuksen ohella kansalaisille näkyvimpiä muutoksia olisi se, että apteekit voisivat jatkossa korjata reseptien ilmeisiä virheitä. Apteekit voisivat myös poiketa lääkemääräyksistä. Edelliset olisivat mahdollisia ennalta määritellyissä tilanteissa. Sellainen olisi esimerkiksi valtakunnallinen saatavuushäiriö.
Oikaisu 2.7. kello 9.40: Toisin kuin jutussa aiemmin väitettiin, haimaentsyymien korvaushoitoon tarvittavien lääkkeiden myyntiä ei esitetä vapautettavaksi apteekkien ulkopuolelle.",news
"Paltan mukaan esitys ylittäisi kustannuksiltaan eri alojen palkankorotusten yleisen linjan.
Palvelualojentyönantajat Paltasanoo, että Ilmailualan Unioni IAU on antanut perjantaina oman esityksensä lentopalvelujen työriidan ratkaisuksi. Kyseessä on vastaesitys Paltan torstaina antamalle kokonaisesitykselle.
Paltan mukaan työnantajapuolen on mahdoton hyväksyä esitystä.
”IAU:n esitys on kokonaisuutena sellainen, että se on työnantajapuolen mahdoton hyväksyä. Lisäksi sen kustannusvaikutus ylittäisi merkittävästi yleisen linjan”, sanoo Paltan työmarkkinajohtajaMinna Ääritiedotteessa.
Yleisellä linjalla viitataan eri alojen palkankorotusten yleiseen tasoon.
Finnairperui perjantailta noin 80 lentoa IAU:n työtaisteluiden vuoksi. Lakko uhkaa myös maanantaina. Finnair ei ole toistaiseksi perunut lentoja maanantailta, muttakehottaaasiakkaitaan vaihtamaan matkustuspäivää.
Aiempien lakkojen kohdalla perumisista on kerrottu monesti kaksi päivää etukäteen.
Palta sanoi torstaina, että IAU hylkäsi Paltan kokonaisesityksen heti. IAU:n puheenjohtajaJuhani Haapasaarisanoi torstaina STT:lle, että tieto hylkäämisestä ei pitänyt paikkaansa.
Työriidan sovittelua jatketaan maanantaina valtakunnansovittelijan kanssa.",news
"Valtiovarainministeri painottaa, ettei Suomi hyväksy uutta yhteisvelkaa.
Valtiovarainministeri Riikka Purra (ps) euroryhmän kokouksessa.Kuva:Wiktor Dabkowski / ZUMA
Valtiovarainministeri Riikka Purra vahvistaa, että Euroryhmän kokouksessa keskusteltiin mahdollisesta uudesta EU:n yhteisvelasta.
Purra painottaa, että Suomi ei hyväksy uutta yhteisvelkaa.
Ministeri vertaa yhteisvelkakeskustelua 'myyräpeliin' ja korostaa Suomen tarvetta olla valppana kaikissa neuvotteluissa.
ValtiovarainministeriRiikka Purra(ps) vahvistaa, että maanantain euroryhmän kokouksessa keskusteltiin mahdollisesta uudesta yhteisvelasta. Purran mukaan virallisia esityksiä tai versioita siitä, miltä ehdotukset näyttäisivät, ei ole tehty.
Kysymys olisi kuitenkin yhteisvelkaan pohjautuvasta kriisimekanismista. Yhteisvelkaa ajavat Purran mukaan erityisen innokkaasti komissio ja ”tietyt” jäsenmaat. Ministeri viittaa jälkimmäisellä maihin, jotka erityisesti hyötyivät koronapandemian aikaisesta elpymisrahoituksesta.
Purra toteaa, että Suomessa uutta yhteisvelkaa ei hallitusohjelmankaan puitteissa voitaisi hyväksyä:
”Meidän osaltamme on selvää, että vastustamme tätä”, Purra paalutti medialle järjestetyssä tiedotustilaisuudessa tiistaina.
Hallitusohjelman mukaan Suomi edellyttää jokaisen jäsenmaan kantavan vastuuta omista veloistaan ja julkisesta taloudestaan. Puolustusteollisuuden Safe-paketti sen sijaan ei hänen näkemyksensä mukaan luo uusia vastuita jäsenmaille.
Purramuistuttaa, että kysymys uudesta yhteisvelasta on noussut elpymisrahoituksen jälkeen jatkuvasti esille.
Purra vertaa yhteisvelkakeskustelua huvipuistojen ”myyräpeliin”, jossa aina jostakin aukosta nousevaa myyrää pitää lyödä nuijalla matalaksi.
”Meidän näkökulmastamme kaatamalla rahaa talouteen voi synnyttää lyhyen aikavälin talouskasvua, mutta kestävää se on vain aidolla tuottavuuden kasvulla.”
Purra kertoi käyneensä asiasta kahdenvälisiä keskusteluja eri maiden rahaministerien kanssa. Hän katsoo, että Suomen on vedettävä yhtä köyttä muiden yhteisvelkaa vastustavien jäsenmaiden kanssa.
”Suomen täytyy olla hereillä kaikissa pöydissä.”",news
"Olli Mäenpää pitää Lissabonin-suurlähettilään tehtävän äkillistä lopettamista erikoisena ratkaisuna.
Helsingin yliopiston hallinto-oikeuden emeritusprofessori Olli Mäenpää on Suomen johtavia virkamiesoikeuden asiantuntijoita.Kuva:Outi Pyhäranta / HS
Hallinto-oikeuden emeritusprofessori Olli Mäenpää pitää ulkoministeri Elina Valtosen ratkaisua Lissabonin-suurlähettilään asiassa erikoisena.
Valtonen esittää suurlähettilään tehtävän päättämistä edustuston toimintaedellytysten turvaamiseksi. Virkamiesoikeudellinen prosessi on kesken.
Mäenpään mukaan menettely vaikuttaa keinotekoiselta tavalta kiertää irtisanomismenettely tai muu virkamiesoikeudellinen toimenpide.
Hallinto-oikeudenemeritusprofessoriOlli Mäenpääihmettelee tapaa, jolla ulkoministeriElina Valtonen(kok) on hoitamassa Suomen Lissabonin-suurlähettiläänTitta Maja-Luodonympärillä vellovan kohun.
Ulkoministeriö tiedotti keskiviikkona, että Valtonen esittää tasavallan presidentille Lissabonin suurlähettilään tehtävän päättämistä turvatakseen ”edustuston ja sen henkilöstön toimintaedellytykset”.
Tiedotteessa sanotaan myös, että prosessi uuden edustuston päällikön etsimiseksi aloitetaan välittömästi. Maja-Luotoa ei ainakaan vielä irtisanota ulkoministeriöstä vaan virkamiesoikeudellinen prosessi jatkuu.
Seurauksena voi olla esimerkiksi varoitus tai vakavimmassa tapauksessa irtisanominen.
Hänen tehtävänsä Lissabonissa päätetään kuitenkin jo nyt, virkamiesoikeudellisesta prosessista erillisenä toimenpiteenä.
”Kyllä tämä vaikuttaa erikoiselta. Asiallisesti tässä kierretään irtisanomismenettely tai muu virkamiesoikeudellinen toimenpide”, Mäenpää sanoo.
”Ehkä kriteerit irtisanomiselle eivät riitä, ja tässä ajatellaan, että tehtävän lopettamisella voidaan ajaa sama asia. Aika keinotekoinen menettely minun mielestäni.”
Päätöstä edelsivät edustuston koko henkilöstön esittämät syytökset Maja-Luodon häiritsevästä käytöksestä ja alistavasta johtamisesta. Tiedotteessa sanotaan, että ministeri Valtonen teki päätöksen kuultuaan ulkoministeriön virkajohtoa ja henkilöstöhallintoa.
Mäenpääkorostaa, että hän ei ota kantaa itse syytösten aiheellisuuteen vaan kommentoi vain prosessia, jolla Valtonen tilannetta ratkoo.
Hän sanoo, että tasavallan presidentillä on toimivalta päättää edustuston päällikön tehtävä.
”Sitä [toimivaltaa] ei vain ehkä ole tarkoitettu käytettäväksi tällä tavalla.”
Mäenpään mukaan Valtosen menettely näyttää siltä, että siinä ”putsataan pöytä kevyellä toimenpiteellä ja sitten katetaan pöytä uudestaan”.
”Meillä virkamiesoikeudellisessa käytännössä on pidetty malliesimerkkinä harkintavallan väärinkäytöstä sitä, että hankalan virkamiehen virka lakkautetaan, jotta hänestä päästään eroon eikä häntä tarvitse irtisanoa. Tämä rinnastuu sen kaltaiseen menettelyyn.”
Viimevuonna Ottawan entisen suurlähettiläänJari Vilénintehtävä päätettiin samankaltaisten syytösten jälkeen.
Julkisuuteen kerrottiin toukokuussa 2024, että Vilén itse pyysi tehtävänsä päättämistä ja paluuta Suomeen. Myöhemmin samassa kuussa hän sai varoituksen virkamiesoikeudellisen prosessin päätteeksi.
Ministeriöstä kerrotaan, että Majaluoto ei ole vastaavalla tavalla pyytänyt tehtävänsä päättämistä.",news
"Ukrainan presidentti ja Euroopan komissio patistavat EU-maita rahoittamaan suoraan asetuotantoa Ukrainassa.
Euroopan komission puheenjohtaja Ursula von der Leyen (vas.), Ukrainan presidentti Volodymyr Zelenskyi ja Tanskan pääministeri Mette Frederiksen osallistuivat Tanskan EU-puheenjohtajuuskauden avajaisseremonioihin Århusissa torstaina.Kuva:Ida Marie Odgaard / AFP
Århus
Ukrainan presidentti Volodymyr Zelenskyi ja Euroopan komissio kannustavat EU-maita rahoittamaan suoraan asetuotantoa Ukrainassa.
Tanska on jo ohjannut yli 500 miljoonaa euroa Ukrainan puolustusteollisuudelle, erityisesti droonituotantoon.
Euroopan komission puheenjohtaja Ursula von der Leyen kehottaa jäsenmaita hyödyntämään 150 miljardin euron yhteislainoja Ukrainan tukemiseksi.
Ukrainan puolustusteollisuuden tuotantokapasiteetista noin 40 prosenttia on käyttämättömänä, mikä vastaa noin 20 miljardin euron tilauksia.
Euroopan unionipyrkii nopeuttamaan ja tehostamaan Ukrainalle annettavaa aseapua. Kun Euroopan puolustusteollisuudella on vaikeuksia vastata Ukrainan tarpeisiin, aseapu halutaan ohjata perille uudella tavalla, tilauksina suoraan ukrainalaisille tehtaille.
Kyse on Tanskan ja Ukrainan aloittamasta mallista, jossa Tanska tekee tilauksia suoraan Ukrainan puolustusteollisuudelle. Malli sai alkunsa vuosi sitten, ja viime vuonna Tanska ohjasi Ukrainan puolustusteollisuuteen runsaat 500 miljoonaa euroa.
Tänä vuonna maa haluaa kolminkertaistaa rahoituksen. Rahoitus on mennyt erityisesti droonien tuotantoon.
Kokemuksetovat hyviä.
”Se toimii todella hyvin. He [ukrainalaiset] tuottavat nopeammin, paremmin ja halvemmalla”, Tanskan pääministeriMette Frederiksensanoo.
Ukrainan presidenttiVolodymyr Zelenskyion jo kuukausien ajan toivonut muita EU-maita seuraamaan Tanskan esimerkkiä. Maaliskuisella Suomen-vierailullaan Zelenskyi esitti saman toiveen pääministeriPetteri Orpolle(kok).
Nyt myös Euroopan komissio kannustaa jäsenmaita tähän.
Komission puheenjohtajaUrsula von der Leyenkannustaa jäsenmaita tarttumaan 150 miljardin euron yhteislainoihin ja ohjaamaan osan rahoista suoraan Ukrainaan. Uusi 150 miljardin euron puolustus­rahoitusväline hyväksyttiin hiljattain, ja maiden täytyy ilmoittaa heinäkuun loppuun mennessä, aikovatko ne hyödyntää tarjolla olevia lainoja.
”Jäsenmaat voivat ottaa rahan ja investoida sen Ukrainaan”, von der Leyen sanoi torstaina vieraillessaan Århusissa Tanskan EU-puheenjohtajuus­kauden avajaisissa.
Hän muistuttaa, että tämä rahoitus lasketaan myös osaksi uutta Naton puolustusmenotavoitetta.
Keskeinensyy uuteen malliin siirtymisessä on eurooppalaisen puolustusteollisuuden hitaus.
Tanskan puolustusministeriTroels Lund Poulsensanoo, että Ukrainassa tuotanto on olennaisesti nopeampaa. Lisäksi ukrainalaiset kykenevät mukauttamaan tuotantoa nopeasti rintamalta saatujen kokemusten perusteella.
Myös Poulsen toivoo muiden EU-maiden seuraavan perässä.
”Paras tapa tukea Ukrainaa on investoida suoraan Ukrainaan.”
Ukrainan puolustusteollisuuden tuotantokapasiteetista arviolta noin 40 prosenttia on tällä hetkellä käyttämättömänä. Tämä vastaa noin 20 miljardin euron tilauksia, Poulsen sanoo.
”He tarvitsevat vain rahaa. Tämä olisi helpoin tapa.”
Tanskaja Ukraina valmistelevat jo mallin seuraavaa astetta. Osapuolet neuvottelevat parhaillaan pitkän kantaman droonien ja ohjusten yhteistuotannon käynnistämisestä. Ukrainalaiset yritykset avaisivat tuotantolinjoja Tanskaan.
Tämä mahdollistaa Ukrainalle tuotannon kasvattamisen. Ukraina kärsii sodan ja pakolaisuuden vuoksi pahasta työvoimapulasta.
Tanska taas toivoo, että tuotantolinja palvelee myös sen oman armeijan tarpeita. Ukrainan droonituotanto on hyvin kehittynyttä.
Poulsen sanoo, että sopimus on tarkoitus viimeistellä hyvin pian.",news
"Malmin mukaan demareilla ei toistaiseksi ole sovittua sopeutuslistaa. Talouspolitiikan vaihtoehtoja saatetaan kuitenkin kuulla jo ennen Antti Lindtmanin takarajaa.
Sdp:n kolmas varapuheenjohtaja Niina Malm moitti keskiviikkona kokoomusta ulkokultaisuudesta talouslinjojen peräämisessä.Kuva:Vesa Moilanen / Lehtikuva
Sdp:n toinen varapuheenjohtaja Niina Malm moittii kokoomusta ulkokultaisuudesta talouslinjojen peräämisessä.
Malm pitää ironisena, että kokoomus arvostelee Sdp:tä avoimuuden puutteesta työmarkkinauudistusten jälkeen.
Demarien talouslinjaa valmistellaan työryhmissä, mutta valmista sopeutuslistaa ei Malmin tiedossa vielä ole.
Sdp:ntoinen varapuheenjohtajaNiina Malmmoitti keskiviikkona kokoomusta ulkokultaisuudesta talouslinjojen peräämisessä. Taustalla on HS:n tiistaina julkaisemahenkilöhaastatteluSdp:n puheenjohtajaAntti Lindtmanista.
Haastattelussa Lindtman ei suostunut erittelemään, kuinka puolue sopeuttaisi Suomen julkista taloutta hallitusvastuussa. Esimerkiksi kokoomuksen kansanedustajaVille KaunistokiirehtiarvostelemaanLindtmania asiasta.
”Olisi edustuksellisen demokratian kannalta tärkeää tässä maailmanajassa, että pääoppositiopuolue toisi omia ratkaisujaan esille”, Kaunisto totesi.
Malm vastaa Kaunistolle pitävänsä ”ironisena” sitä, että juuri kokoomus arvostelee Sdp:tä avoimuuden puutteesta. Malm viittaaPetteri Orpon(kok) hallituksen tekemiin työmarkkina­uudistuksiin.
”Vaikuttaa siltä, että kokoomus huutelee Sdp:tä apuun, kun on ensin epäonnistuttu niin talous- kuin työelämä­tavoitteissa”, Malm kirjoittaa tiedotteessaan.
Mihin asiaan kokoomus huutelee demareita apuun?
”Kun tässä kesäteatterinsa ohessa kokoomus huutelee Sdp:n poimintoja, niin eikö heillä ole omia keinoja [talouteen]? Vai mikä tämä on, että jo kaksi vuotta ennen vaaleja vaaditaan muilta toimia?” Malm kummastelee HS:lle.
Malm muistuttaa, että myös kokoomus oli varovainen kertomaan mahdollisista leikkauskohteistaan ennen edellisiä eduskuntavaaleja. Siihen, miksi Sdp tekee nyt samaa, Malm vastaa toteamalla, että talousratkaisuja saadaan tulevien vaihtoehto­budjettien yhteydessä. Kesällä niitä ei siis vielä kuulla.
Lindtman ajoitti sopeutuslistoista kertomisen syksyyn 2026. Eduskuntavaalit käydään keväällä 2027.
”Keskustelu siitä, että demarien linjat pitää saada, vaikuttaa enemmän siltä, että huomio saataisiin pois hallituksen aiheuttamasta onnettomasta taloustilanteesta”, Malm uskoo.
Vaihtoehtobudjetteja esitellään seuraavan kerran taas syksyllä. Malm ei avaa, tullaanko Sdp:ltä silloin kuulemaan pidemmälle ulottuvia talouslinjauksia.
Viimeviikkoina Sdp:n talousavauksia ovat tehneet puolueen varapuheenjohtajatNasima RazmyarjaMatias Mäkynen. Ehdotuksissa onnoussutesille, että etenkin työmarkkina-asioissa Sdp:llä olisi halukkuutta ”tasata puntteja”.
Sopeutustoimien osalta RazmyaravasiIlta-Sanomille, että Sdp:n leikkauslistalla olisivat ainakin eräät yritys- ja maataloustuet. Eduskuntaryhmän puheenjohtajaTytti Tuppurainentyrmäsipuheet maataloustukien leikkauksista Iltalehdelle antamassaan haastattelussa.
Demarien talouslinjaa ja vaihtoehtoja sorvataan nyt puolueen työryhmissä. Ainakaan varapuheenjohtaja Malmin korviin ei ole kantautunut, että jotain valmista sopeutuslistaa olisi toistaiseksi olemassa.
”Lähden itse varapuheenjohtajana siitä, että meillä on puoluekokous ennen seuraavia vaaleja ja siellä ne linjataan viime kädessä.”
Toinenvarapuheenjohtaja Malm näkee, että hallituksen työmarkkinareformien jälkeen tasapaino työntekijöiden ja työnantajien välillä on ”täysin kadoksissa”.
Tässä vaiheessa vaalikautta hän painottaisi sitä, ettei ainakaan pidemmälle vietyjä heikennyksiä toteutettaisi. Tällä hän viittaa esimerkiksi ay-jäsenmaksujen vähennysoikeuden poistamiseen ja irtisanomisen helpottamista koskeviin suunnitelmiin.
Leikkausehdotuksia Malm ei tässä yhteydessä esittele.
Lindtman mainitsi HS:n haastattelussa tiedostavansa, että tulevalla vaalikaudella vaaditaan jälleen miljardiluokan sopeutustoimia. Malm kertoo olevansa puheenjohtajan kanssa asiasta samalla kannalla.
”Mutta tehdäänkö se reilusti vai ainoastaan menestyviä kuunnellen, siinä on suuri ero.”
Oikaisu 10.7. kello 13: Malm on Sdp:n toinen, ei kolmas varapuheenjohtaja.",news
"Uuden Aino-jäänmurtajan rakentaminen on tarkoitus aloittaa vuonna 2026.
Jäänmurtaja Sisu valmistui vuonna 1976. Suomi on uusimassa jäänmurtajiaan. Ainon rakentaminen on määrä aloittaa vuonna 2026.Kuva:Petteri Tuohinen / HS
Suomi sai 42 miljoonaa euroa EU-tukea uuden Aino-jäänmurtajan rakentamiseen, kertoo liikenne- ja viestintäministeriö.
Jäänmurtajan rakentaminen alkaa vuonna 2026, ja se on määrä saada käyttöön syksyllä 2029.
Liikenne- ja viestintäministeri Lulu Ranne pitää EU-rahoitusta erinomaisena tuloksena huoltovarmuuden kannalta.
Suomion saanut 42 miljoonaa euroa EU-rahaa uuden jäänmurtajan rakentamiseen, liikenne- ja viestintäministeriö kertoi torstaina.
Jäänmurtaja Ainon rakentamisen arvioidaan alkavan alkuvuodesta 2026, ja se on määrä saada käyttöön syksyllä 2029. Jäänmurtajan rakennuttaa Väylävirasto.
Yhteensä Suomi sai ministeriön mukaan Verkkojen Eurooppa -nimellä kulkevasta EU-rahastosta noin 91 miljoonaa euroa rahoitusta hankkeille, jotka liittyvät huoltovarmuuteen, sotilaalliseen liikkuvuuteen ja ulkomaankauppaan.
Suomenjäänmurtajakaluston uusimisohjelmasta on ministeriön mukaan tarkoitus päättää syksyllä 2025. Yhteistyötä jäänmurtolaivastojen uudistamiseksi tehdään erityisesti Ruotsin ja Viron kanssa.
Ainon on määrä aloittaa kaluston uusiminen. Sen rakentamisesta on tehty erillinen päätös talouspoliittisessa ministerivaliokunnassa.
Suomen talvimerenkulun varmistamisesta vastaa valtion erityistehtäväyhtiö Arctia. Sen jäänmurtajalaivastoon kuuluu tällä hetkellä kahdeksan murtajaa. Niistä vanhin on Voima, joka on ollut käytössä yli 70 vuotta.
EU-Rahoitustasai myös muun muassa valtatien 21 parantaminen välillä Palojoensuu–Kilpisjärvi. Tavoitteena on esimerkiksi kohentaa liikenneturvallisuutta sekä tukea huoltovarmuutta ja sotilaallista liikkuvuutta Pohjois-Suomessa.
Lisäksi rahaa tuli muun muassa merenkulun älypalvelujen kehittämiseen ja hankkeelle, jossa kehitetään rautatieliikenteen kapasiteetin ja ratatöiden suunnitteluprosessia. Rahaa saivat valtion lisäksi yksityiset toimijat.
Liikenne- ja viestintäministeriLulu Ranne(ps) kuvaa saatua rahoitusta erinomaiseksi lopputulokseksi.
”EU-rahaa haettiin ja saatiin kriittisten kohteiden rahoitukseen. Erityisesti uudelle jäänmurtajalle ja valtatielle 21 myönnetty rahoitus vahvistaa huoltovarmuutta, sotilaallista liikkuvuutta ja sujuvaa ulkomaankauppaa”, hän sanoo tiedotteessa.",news
"EU:ssa hahmotellaan varasuunnitelmaa, jolla Ukrainan jäsenyys­neuvotteluissa voitaisiin edetä Unkarin jarruttamisesta huolimatta.
Tanskan EU-ministeri Marie Bjerre haluaa, että Ukrainan EU-jäsenyysneuvottelut kyetään avaamaan vuoden loppuun mennessä.Kuva:Liselotte Sabroe / AFP
Århus
EU-maiden neuvotteluita johtava Tanska lupaa käyttää kaikki keinot Ukrainan EU-jäsenyysneuvotteluiden etenemiseksi Unkarin vastustuksesta huolimatta.
EU:ssa valmistellaan varasuunnitelmaa Unkarin veton kiertämiseksi.
Tanskan eurooppaministeri Marie Bjerre sanoo haluavansa avata Ukrainan neuvottelut vielä tänä vuonna turvallisuussyistä.
EU-maidenneuvotteluita johtava Tanska lupaa käyttää kaikki mahdolliset keinot Unkarin veto-oikeuden kiertämiseksi niin, että Ukrainan haave EU-jäsenyysneuvotteluiden etenemisestä voisi toteutua vielä tänä vuonna.
Ukrainan toive törmäsi seinään viime viikolla EU-johtajien huippukokouksessa, missä UnkarinViktor Orbánesti yksimielisyyttä vaativan päätöksen.
HS:n tietojen mukaan EU:ssa valmistellaan nyt varasuunnitelmaa Unkarin veto-oikeuden kiertämiseksi. Ajatus on, että jäsenyysneuvotteluiden sääntöjä voitaisiin muuttaa siten, että jokaista välietappia ei tarvitsisi hyväksyä yksimielisesti. Lopullinen päätös EU-jäsenyyden myöntämisestä kuitenkin vaatisi yhä yksimielisyyden.
Tanskan eurooppaministeriMarie Bjerresanoo, että haluaa avata Ukrainan neuvottelut vielä tänä vuonna ja on valmis tekemään kaikkensa tämän puolesta.
”Yritämme yhä löytää keinoa, jolla Unkari luopuu vetostaan. Jos se ei toimi, olemme valmiita katsomaan kaikkia poliittisia ja käytännöllisiä keinoja, joilla se [neuvotteluiden avaaminen] onnistuu, sillä kyse on turvallisuudestamme”, Bjerre sanoo.
Tanskaotti heinäkuun alussa vastaan EU:n kiertävän puheenjohtajuuden ja johtaa jäsenmaiden neuvotteluita ministerineuvostoissa. Bjerre johtaa puhetta eurooppaministereiden kokouksissa, missä laajentumisneuvottelut käsitellään.
”Tanska haluaa saada aikaa konkreettista edistystä laajentumisneuvotteluissa”, hän sanoo.
Bjerren mukaan tämä on tärkeää niin EU-maille kuin Ukrainallekin.
”Ukrainalaisten vapaustaistelulle on tärkeää, että annamme heille näkymän EU-jäsenyyteen.”
PääministeriPetteri Orpo(kok) sanoi viime viikon huippukokouksen jälkeen olevansa pettynyt siihen, ettei Ukrainan jäsenyysneuvotteluita kyetty avaamaan.
”Meidän on löydettävä tapa, joko Unkarilla tai ilman, jolla Ukrainan jäsenyysneuvottelut etenevät”, Orpo sanoi.
Hän huomautti, että jäsenmaat ovat yksimielisesti päättäneet käynnistää Ukrainan jäsenyysneuvotteluprosessin.
”Miksi se pitäisi sen jälkeen uudelleen vielä kohta kohdalta avata ja sulkea?”
EU-johtajathyväksyivät Ukrainan neuvotteluprosessin käynnistämisen joulukuussa 2023 hyvin poikkeuksellisella tavalla, kunOrbán poistui kokoushuoneestaäänestyksen ajaksi, mikä mahdollisti yksimielisen päätöksen.
Unkarin vastustuksen vuoksi neuvottelut ovat kuitenkin jämähtäneet valmisteluvaiheeseen. Ukraina on toivonut, että varsinaiset neuvottelut voitaisiin käynnistää tänä vuonna.
EU-instituutioissa arvioidaan, että edellytykset tälle ovat olemassa, sillä Ukraina on sodasta huolimatta edennyt tarvittavissa uudistuksissa nopeasti.
”Ukraina tekee uudistuksia todella vaikeissa olosuhteissa”, Bjerre sanoo.
Eräskorkea-arvoinen EU-diplomaatti on kuitenkin skeptinen sen suhteen, että neuvottelusääntöjen muuttaminen auttaisi avaamaan neuvottelut.
Hän sanoo, että päätös sääntöjen muuttamisesta todennäköisesti pitäisi tehdä yksimielisesti. Tämä voisi olla vaikea päätös muillekin maille kuin Unkarille, sillä se tarkoittaisi, että niillä olisi vähemmän valtaa kaikkiin käynnissä oleviin jäsenyysneuvotteluihin.
”Maat todennäköisesti miettisivät sitä hyvin tarkkaan.”
Äärimmillään Unkarilta voidaan päättää viedä äänioikeus EU:ssa. Päätös vaatii kaikkien muiden maiden yksimielisen päätöksen.",news
"Purra totesi aiemmin HS:lle, että hän on vienyt tiedon graffitista eteenpäin.
Suvilahden graffitiseinään ilmestyneet kuvat Riikka Purrasta ja Petteri Orposta on sutattu.Kuva:Joona Kivilahti / Lukijan kuva
PääministeriPetteri Orposta(kok) ja valtiovarainministeriRiikka Purrasta(ps) maalatut graffitit Helsingin Suvilahdessa on sutattu.
Lännenelokuvista tuttuja etsintäkuulutusjulisteita mukailleiden kuvien päälle oli perjantain aikana ilmestynyt valkoista maalia. HS:llä ei ole tietoa, kuka graffitit on sutannut.
Graffiteissa lukee yhä suttauksen jälkeen, kuinka Orpo ja Purra halutaan ”elävänä tai kuolleena”.
Graffitiseinäähallinnoi energiayhtiö Helen. Sen viestinnästä lähetettiin perjantaina HS:lle viesti, josta voi päätellä, ettei yhtiö aio poistaa kuvia.
”On valitettavaa, että Helen Sähköverkko oy:n hallinnoimaa graffitiseinää käytetään yksittäisiin henkilöihin kohdistuviin loukkauksiin. Seinien perusperiaatteen mukaisesti teosten tekijät huolehtivat itse uusien teosten päälle maalaamisesta”, Helenin viestinnästä todettiin perjantaina.
Purra totesi aiemmin HS:lle, että hän on vienyt tiedon graffitista eteenpäin.
”Kaikki väkivallalla, tappamisella ynnä muulla uhkaamiset menevät kohdallani valtioneuvoston kautta eteenpäin selvitykseen”, Purra viestitti HS:lle.
Pääministeri Orpo ei halunnut kommentoida asiaa.",news
"Tutkijat pitävät työttömien velvoittamista esimerkiksi hoivatyöhön ongelmallisena, mutta velvoitteiden kiristämiselle tulee myös tukea.
Työttömyyspalveluihin kaivataan lisää yksilöllisyyttä. Pitkäaikaistyöttömien tarpeet eroavat suuresti, asiantuntijat muistuttavat.Kuva:Markku Ulander / Lehtikuva
Valtiovarainministeri Riikka Purran erityisavustaja Jussi Lindgren ehdotti työkykyisten pitkäaikaistyöttömien velvoittamista työntekoon.
Tutkijat pitävät ehdotusta ongelmallisena, mutta osa näkee tarvetta keskustella työttömyyden hoidosta ja sosiaaliturvan myöntämisestä.
Tutkijat ovat esittäneet malleja, jotka yhdistäisivät perustiliä ja aktiivisuuteen velvoittavaa osallistumistuloa.
Työttömien velvoittaminen töihin sisältää ongelmia, kuten vaikutukset avoimiin työmarkkinoihin ja työntekijöiden motivaatioon.
ValtiovarainministeriRiikka Purran(ps) talouspoliittinen erityisavustajaJussi Lindgrenesittiviime viikolla, että työkykyiset pitkäaikaistyöttömät tulisi velvoittaa työntekoon. Hän katsoi, että työttömät voisivat esimerkiksi hoitaa vanhuksia saadakseen työttömyysturvaa.
Perussuomalaisten eduskuntaryhmän puheenjohtajaJani Mäkeläilmoitti, ettei esitys edusta puolueen linjaa.
Tutkijat pitävät työttömien velvoittamista esimerkiksi hoivatyöhön ongelmallisena, mutta velvoitteiden kiristämiselle tulee myös tukea.
SosiaalipolitiikanprofessoriHeikki Hiilamokatsoo, että Suomessa on keskusteltava nykyistä rohkeammin siitä, millä tavoilla ja millä edellytyksillä työttömyyttä hoidetaan ja sosiaaliturvaa myönnetään.
”Halutaan säilyttää status quo ja kutsutaan pakkotyöksi, mutta tilanne on se, että työttömiä on todella erilaisia. Osalla ei ole kykyä osallistua avoimille työmarkkinoille, mutta toisilla on. Moni haluaa osallistua kykyjensä mukaan,” Hiilamo pyörittelee.
Sosiaalipolitiikan professori Heikki Hiilamo.Kuva:Meeri Utti / Aamulehti
Vuosina2017 ja 2021 toteutetussa tutkimusprojektissa esitettiin Suomeen mallia, joka olisi yhdistelmä ”perustiliä” ja aktiivisuuteen velvoittavaa ""osallistumistuloa"". Hieman vastaava malli löytyy nykyisin Hollannista. Hiilamo oli projektin vetäjänä.
Hahmotelmissa perustili kannustaisi työttömiä työllistymään omin voimin ja ehkäisisi syrjäytymistä. Osallistumistulon piiriin siirryttäisiin tilanteessa, jossa perustilin saldo tyhjenee. Tällöin laadittaisiin yksilöä velvoittava, henkilökohtaisten tarpeiden ympärille rakennettu suunnitelma. Käytännössä osallistumistulon piiriin ohjautuisivat erityisen suuressa pitkäaikaistyöttömyyden riskissä olevat.
Osallistuminen voisi tarkoittaa paitsi työtehtäviä ja koulutusta, myös erilaisia muita aktiivisuutta tukevia asioita. Kuten vaikkapa koodauskursseja tai elämänhallintaa parantavia toimia, mikäli niiden arvioidaan lisäävän työttömän työllistymistodennäköisyyttä.
Työtehtävistä Hiilamo mainitsee esimerkkeinä viherhuollon ja puhtaanapidon. Myös oppisopimusta voisi hänen mielestään laajentaa työllistämisessä. Tärkeintä olisi joka tapauksessa se, että työttömät osallistuisivat nykyistä enemmän yhteiskunnan toimintaan.
TutkimuslaitosLaboren johtava tutkijaMerja Kauhanenpitäisi työttömien töihin velvoittamista kummallisena.
Tutkimuslaitos Laboren johtava tutkija Merja Kauhanen.Kuva:Outi Pyhäranta / HS
”Työttömyyskorvauksen maksamisen syynä on se, että henkilö on työtä vailla. Jos työtön työllistetään, työstä pitäisi maksaa asianmukaista palkkaa”.
Kauhanen toteaa velvoitetöiden sisältävän monia ongelmia. Yksi keskeisimmistä on hänen mukaansa niin sanottu lukkiutumisvaikutus. Se tarkoittaa, ettei velvoitetyöllistetty kykene täysipainoisesti etsimään oman alansa työtä.
Valtiontaloudellisen tutkimuskeskuksen Vattin tutkimusprofessoriTomi Kyyräei pidä Lindgrenin esitystä erityisen radikaalina, sillä työttömiä velvoitetaan jo nyt.
Valtion taloudellisen tutkimuskeskuksen Vattin tutkimusprofessori Tomi Kyyrä.Kuva:Vatt
”Työttömien on haettava työtä ja osallistuttava koulutuksiin sanktioiden uhalla. Suomen kaltaisissa maissa, joissa tuet ovat suhteellisen korkeita, se on ihan perusteltua,” hän katsoo.
Periaatteessa myös velvollisuus ottaa työtä tukea vastaan on arkipäivää nykyisinkin. Kun työvoimatoimistoissa avautuu uusia, muille kelpaamattomia työpaikkoja, työttömiä voidaan velvoittaa hakemaan paikkaa, Kyyrä muistuttaa.
Silti epäilyksiä kohdistuu esimerkiksi siihen, millä perusteilla ja kenen toimesta velvoitetyöpaikat määrättäisiin. Eräissä töissä, kuten Lindgrenin mainitsemissa hoivatöissä, työntekijän omalla motivaatiolla on myös suuri merkitys.
”Tuskin vanhuksia halutaan hoitamaan ketään, joka on siellä pakotettuna, ilman että itse työ kiinnostaa pätkän vertaa,” Kyyrä arvelee.
Velvoitetöiden valinnassa jouduttaisiin myös punnitsemaan vaikutusta avoimiin työmarkkinoihin. Kun työnantajille olisi tarjolla ilmaista työvoimaa, uusien työpaikkojen syntyminen saattaisi häiriintyä.",news
"Toimeentulotuen uudistus toisi velvoitteita myös niille, jotka eivät lääkärin arvion mukaan pysty tekemään töitä.
Sosiaalityöntekijä Minna Heimola Sinebrychoffin puistossa Helsingissä perjantaina.Kuva:Netta Palokallio / HS
Sosiaalityöntekijä Minna Heimola arvostelee hallituksen suunnittelemaa toimeentulotuen uudistusta.
Uudistus voisi leikata toimeentulotuen perusosaa jopa 50 prosenttia, jos hakija ei hae ensisijaisia etuuksia kuukauden aikana.
Heimolan mukaan uudistus ei huomioi päihde- ja mielenterveysongelmista kärsivien todellisuutta.
SosiaalityöntekijäMinna Heimolaon huolissaan siitä, mitentoimeentulotuen uudistusvaikuttaa päihde- ja mielenterveys­ongelmista kärsiviin ihmisiin.
Heimola työskentelee Helsingin kaupungin sosiaali­työntekijänä. Hän ei edusta työn­antajaansa, vaan kertoo omista näkemyksistään.
”Tuntuu, että tämä lakiesitys on tehty sillä tavalla, että ei ole oikein ymmärrystä tai välttämättä haluakaan ymmärtää, millaisessa todellisuudessa nämä ihmiset elävät”, hän sanoo.
Uudistustuo muutoksia myös niille toimeentulo­tuen hakijoille, jotka eivät lääkärin arvion mukaan pysty tekemään töitä, mutta jotka eivät saa sairauspäivärahaa tai ole työkyvyttömyyseläkkeellä.
Sairauspäivä­rahaa voi saada samaan sairauteen maksimissaan 300 päivän ajan.
Vuonna 2020 Suomessa arvioitiin olevan laskentatavasta riippuen noin 2 000–7 500 ihmistä, jotka ovat saaneet enimmäismäärän sairauspäivärahaa mutta joilla ei ole oikeutta työkyvyttömyyseläkkeeseen.
Usein tällaisessa tilanteessa ovat esimerkiksi pitkäaikaistyöttömät, joilla on mielenterveys- tai päihdeongelmia. Vain osalla näistä ihmisistä on pidempiaikainen terveydenhuollon kontakti.
Otetaanfiktiivinen esimerkki. Heimola voisi kohdata työssään nuoren 30-vuotiaan miehen, jonka elämä on varhain lähtenyt sivuraiteelle.
Tämä nuori on ollut huostaanotettuna, hänellä on aktiivista päihteiden käyttöä ja myös masennus- ja ahdistusoireita.
”Silloinkin kun on selvin päin, niin hänellä voi olla niin ahdistunut olo, että on todella vaikea lähteä kotoa tai lähteä jonottamaan Kelaan”, kuvaa Heimola.
Jos hänelle haetaan sairausetuutta ja se hylätään, hän saa toimeentulo­tukea, johon voi perusosan lisäksi sisältyä esimerkiksi maksusitoumus lääkkeisiin.
Kela voi kuitenkin Heimolan mukaan katsoa, että työ­kyvyttömyyden edellytykset eivät täyty, jolloin tuen saajan pitää ilmoittautua työttömäksi työnhakijaksi kuntien työllisyys­palvelussa.
Tämäaskel ei välttämättä onnistu, jos ihminen ei halua tai saa siihen tarvitsemaansa apua, sanoo Heimola.
Voi tulla kirje, että aika on maanantaina kello 8.40, mutta henkilö onkin ahdistunut tai psykoosissa, hän kuvaa esimerkkinä.
Hallituksenesittämässä uudistuksessa toimeentulo­tuen perusosaa alennettaisiin 50 prosentilla, jos tuen saaja ei kehotuksesta huolimatta hakisi yhden kuukauden aikana toimeen­tulo­tukeen nähden ensisijaisia etuuksia, kuten työttömyys­turvaetuutta.
Nykyisin toimeentulotuen perusosa on yksinasuvalle noin 594 euroa kuukaudessa, eli leikkaus olisi satoja euroja.
”Nykyisellään tätä perusosaa voidaan leikata 20 prosentilla, eli leikkaus on alle 150 euroa”, sanoo Heimola. Jos tilanne toistuisi useamman kerran, tukea voidaan leikata 40 prosentilla, mutta Heimolan mukaan näin tapahtuu todella harvoin.
Nykyisin perus­osaa voidaan alentaa määrä­aikaisesti kahdeksi kuukaudeksi kerrallaan, jatkossa aikarajaa ei olisi.
”Kylmä tosiasia on se, että kun ihminen on vaikeasti päihde­riippuvainen, niin ei kukaan lopeta päihteiden käyttöä ihan vain siksi, että raha ei riitä”, sanoo Heimola. Käytännössä se tarkoittaa hänen mukaansa sitä, että rikosten ja velan määrä lisääntyy näillä ihmisillä.
Tällähetkellä etuuden saaja on voinut ansaita 150 euroa kuukaudessa tai vastaanottaa yksinasuvana 50 euron edestä muita pieniä avustuksia tai tuloja, kuten lahjoja, ilman että se vaikuttaa toimeentulotuen perusosaan.
Jatkossa kaikki tienattu tai saatu raha huomioidaan tuen määrässä.
”Eli jos toimeentulotukea saava henkilö kävisi kaverinsa kanssa pizzalla ja maksaisi molemmat pizzat, niin kaveri ei voi maksaa omaa osuuttaan takaisin tilille, tai se on ensi kuun rahoista pois”, sanoo Heimola. ”Tämä rajoittaa sosiaalista elämää.”
Minna Heimola on huolissaan siitä, että päihde- ja mielenterveysongelmista kärsivillä voi olla konkreettisia esteitä hoitaa asioitaan työllisyyspalveluissa, kuten henkilökortin, verkkopankkitunnusten tai puhelimen puuttuminen.Kuva:Netta Palokallio / HS
Sosiaali- ja terveysministeriönosastopäällikköLiisa Siika-ahonostaa esiin, että kuntien työllisyyspalvelut voivat kyllä jatkossa harkita, kuinka montaa työpaikkaa ihminen on velvoitettu hakemaan.
Määrä on nollasta neljään työpaikkaa, eli toisin sanoen velvoitetta hakea töitä ei välttämättä tule. Tällöin ihminen voidaan ohjata kuntoutuspalveluihin.
”Jostakin syystä on niin, että Suomessa ihmiset myös kokevat oman työkykynsä monia muita maita huonommaksi”, sanoo Siika-aho. Hänen mukaansatutkimuksessasuomalaisten työkyky koettiin niin paljon muita OECD-maita heikommaksi, että asteikkoa piti muuttaa.
Hän myös korostaa, että toimeentulotuelle tai muulle etuudelle jääminen ei välttämättä edistä paranemista esimerkiksi mielenterveyteen liittyvissä sairauksissa.
Toimeentulotukion viimesijainen tuki, jota myönnettiin 387 000 henkilölle vuonna 2023. Viime vuonna toimeentulotukea maksettiin noin 825 miljoonaa euroa.
Nyt tekeillä olevan tuen kokonaisuudistuksen tavoitteena on vahvistaa toimeentulotuen luonnetta viimesijaisena ja väliaikaisena tukimuotona sekä vahvistaa julkista taloutta. Luonnoksen mukaan esitetyt kiristykset säästävät 74 miljoonaa euroa vuoden 2027 tasossa.
Hallituksen esitys oli lausuntokierroksella perjantaihin 27. kesäkuuta asti, eli esitys saattaa vielä muuttua lausuntopalautteen pohjalta. Lakien on tarkoitus tulla voimaan vuonna 2026.",news
"Perhe-etuuksien muuttamista on määrä alkaa selvittää syksyllä. Sosiaaliturvaministeri myös kasvattaisi äitiyspakkausta euromääräisesti.
Sosiaaliturvaministeri Sanni Grahn-Laasonen (kok)Kuva:Emmi Korhonen / Lehtikuva
Sosiaaliturvaministeri Sanni Grahn-Laasonen kertoo hallituksen suunnittelevan lapsiperheiden etuuksien muuttamista.
Syksyllä nimitettävä selvitysryhmä tarkastelee muun muassa lapsilisää ja sen mahdollista painottamista ensimmäiseen lapseen.
Grahn-Laasonen ehdottaa myös lapsilisän jakamista huoltajille ja äitiyspakkauksen euromääräistä korottamista.
Hallitussuunnittelee lapsiperheiden etuuksien muuttamista, kertoo sosiaaliturvaministeriSanni Grahn-Laasonen(kok) Helsingin Sanomille.
Grahn-Laasosen mukaan syksyllä on tarkoitus nimittää selvitysryhmä, joka tarkastelee muun muassa lapsilisiä.
”Yksi esillä ollut vaihtoehto on, että ensimmäisestä lapsesta saisi enemmän lapsilisää”, Grahn-Laasonen viestittää.
Grahn-Laasosen mukaan lapsilisäjärjestelmää uudistettaisiin niin, että ensimmäisestä lapsesta saisi eniten lapsilisää.
”Tässä julkisen talouden tilanteessa lisärahoituksen lupaaminen ei ole mahdollista eikä vastuullista.”
Grahn-Laasonen kertoi lapsilisän tarkastelusta, kun HS pyysi häneltä kommenttia Kelan pääjohtajanLasse Lehtosenehdotukseen lapsilisän painottamisesta ensimmäiseen lapseen.
Lehtonentotesi perjantaina, että jos ensimmäisestä lapsesta maksettaisiin eniten lapsilisää, se voisi kasvattaa Suomen syntyvyyttä. Nykyisin lapsilisä kasvaa lapsiluvun mukaan ja ensimmäisestä lapsesta maksetaan vähiten lapsilisää.
Grahn-Laasosenmukaan lapsilisää kehitettäisiin myös niin, että se voitaisiin jakaa kahtia molemmille huoltajille.
”Se helpottaisi lapsen elatuksesta sopimista ja vuorovanhemmuutta erotilanteissa”, Grahn-Laasonen toteaa.
Kaikki suunnitellut muutokset eivät ehdi tälle vaalikaudelle, vaan selvitysryhmä voi tehdä ehdotuksia myös tulevaan hallitusohjelmaan.
”Ei kuitenkaan ole poissuljettua, että jotain voitaisiin tuoda jo ensi kevään kehysriiheen.”
Grahn-Laasosenmielestä myös äitiyspakkausta tulisi kasvattaa euromääräisesti ”heti kun taloustilanne sen mahdollistaa”.
”Äitiysavustusta ei ole inflaatiokorjattu moneen vuoteen, ja pakkauksen laatu ja tuotemäärä kärsivät siitä”, hän toteaa.
Grahn-Laasonentoteaa, että suomalaisten toivottu lapsiluku jää selvitysten mukaan kauas toteutuneesta. Hänen mukaansa tutkijat ovat kuitenkin melko yksimielisiä siitä, että taloudelliset kannustimet eivät välttämättä vaikuta syntyvyyteen. Myös Lehtonen totesi saman asian.
”Perhe-etuuksien kehittäminen on kuitenkin todella tärkeää lapsimyönteisen yhteiskunnan rakentamisessa ja jotta erilaiset perheet ja perhetilanteet huomioitaisiin mahdollisimman hyvin”, Grahn-Laasonen toteaa.
Hallitus on jo korottanut alle 3-vuotiaista maksettavaa lapsilisää vuoden 2024 alusta alkaen. Vastaavasti esimerkiksi hallituksen huhtikuussa 2024 voimaan tullut päätös työttömyysturvan lapsikorotuksen poistosta on osunut erityisesti pienituloisiin lapsiperheisiin.
Juttua muokattu 11.7. kello 13.13: Lisätty tieto, että Grahn-Laasonen tarkoittaa lapsilisien uudistamisessa vastaavaa mallia kuin Kelan Lehtonen.",news
"Taustalla on oikeistoryhmä ECR:n romanialaisen mepin ajama epäluottamuslause.
Euroopan komission puheenjohtaja Ursula von der Leyen.Kuva:Jean-Christophe Verhaegen
EU-parlamenttiäänestää komission puheenjohtajaUrsula von der Leyeninluottamuksesta Strasbourgissa torstaina iltapäivällä.
Taustalla on romanialaismeppiGheorghe Pipereanajama epäluottamuslause, joka koskee muun muassa von der Leyenin koronarokotteisiin liittyvien tekstiviestien salaamista.
Euroopan unionin tuomioistuin katsoi toukokuussa komission rikkoneen läpinäkyvyyssäädöksiä, kun se ei luovuttanut medialle tekstiviestejä, joita puheenjohtaja von der Leyen oli vaihtanut koronarokotteita tuottaneen Pfizer-lääkeyhtiön johtajan kanssa.
Lisäksi epäluottamuslauseessa esitetään, että komissio olisi ""vaikuttanut Romanian ja Saksan vaaleihin"" ja kritisoidaan EU:n luoman 150 miljardin puolustuslainavälineen poliittista käsittelyprosessia. Vaalivaikuttamisesta ei ole todisteita.
Piperea kuuluu Euroopan konservatiivien ja reformistien ECR-ryhmään. Aloitetta ovat tukeneet erityisesti puolalaiset ja romanialaiset mepit, joiden joukossa on muun muassa laitaoikeistolaisen romanialaispuolueen AUR:n ja Puolan entisen valtapuoleen Lain ja oikeuden edustajia.
Viimeksi komission epäluottamuksesta on äänestetty yli kymmenen vuotta sitten vuonna 2014.",news
"Rydmanin mielestä kynsisalonkeja käsittelevän tutkimushankkeen rahoitus osoittaa, ettei Suomen Akatemia kykene aina ohjaamaan rahaa riittävän tuottaviin kohteisiin.
Kansanedustaja Wille Rydman arvosteli kynsisalonkiteollisuutta käsittelevän tutkimushankkeen saamaa rahoitusta.Kuva:Vesa Moilanen / Lehtikuva & Sari Gustafsson / Lehtikuva
Tutkija Daria Krivonos syyttää kansanedustaja Wille Rydmania naisvihasta ja rasismista.
Rydman arvosteli Krivonosin kynsisalonkeja tutkivaa hanketta, joka sai 756 612 euroa Suomen Akatemialta.
Suomen Akatemian johtaja Floora Ruokonen korostaa, että rahoituspäätökset tehdään tieteellisin perustein.
Rydman vaatii tutkimusrahoituksen strategisempaa kohdentamista innovaatioiden ja tuottavuuden lisäämiseksi.
KansanedustajaWille Rydmanin(ps) arvostelun kohteeksi joutuneen tutkimushankkeen vetäjä katsoo Rydmanin kommenttien kumpuavan naisvihasta ja rasismista.
Helsingin yliopiston apurahatutkijanDaria Krivonosinkauneussalonki­teollisuutta käsittelevää hanketta riepoteltiin tällä viikolla sosiaalisessa mediassa, kun Suomen Akatemia päätti rahoittaa sitä 756 612 eurolla. Tutkimushankkeen nimi on ”Intiimi manikyyri: femininisoitu työ, (itse-)hoiva ja rodullistetut kohtaamiset kynsistudioissa”.
Yksi näkyvimmistä arvostelijoista oli edellinen elinkeinoministeri Rydman, joka kuvasi viestipalvelu X:ssä tutkimuksen rahoittamista ”veronmaksajien rahoilla rälläämiseksi”.
”Mielestäni vähempikin ’tieteen ja tutkimuksen vapaus’ riittäisi tässä maassa”, Rydman kirjoitti.
Krivonospitää Rydmanin kommentteja osoituksena siitä, että tutkimusta aiheesta nimenomaan tarvitaan. Naisten ja maahanmuuttajien tekemä työ jää edelleen varjoon julkisessa keskustelussa, hän sanoo. Krivonos katsoo, että kommentit kumpuavat naisvihasta ja rasismista.
”Ehdottomasti. On aika tavallista, että tällaiset kommentit kumpuavat naisvihasta ja rasismista”, hän arvioi HS:lle.
”Heti kun yritetään tuoda näkyvyyttä maahanmuuttajien ja naisten tekemälle työlle, katsotaan, että rahaa käytetään väärin.”
Tutkimuksen tarvetta Krivonos perustelee myös sillä, että kauneusala on maailmanlaajuisesti monien miljardien eurojen suuruinen, kasvava ala.
”Euroopassa alalla työskentelee nimenomaan itäeurooppalaisia ja Kaakkois-Aasiasta kotoisin olevia naisia. Tutkimus on siksi täysin perusteltu.”
Arvosteluatutkimuksen suuresta rahoituksesta Krivonos selittää väärinymmärryksellä.
”Käsitys vaikuttaa olevan se, että saan rahat tililleni kerralla, mutta niin se ei ole. Tutkimus kestää neljän vuoden ajan. Nostan siitä oman palkkani ja tutkimusavustajien sekä tohtorikoulutettavan palkat, tutkimukseen tarvittavan matkustamisen ja muun tarvittavan”, Krivonos avaa.
Hän katsoo, että Rydman kyseenalaistaa tieteen vapautta tuntematta asiaa kunnolla.
”Rahoitushakemus sai korkeimmat mahdolliset pisteet Suomen Akatemialta ja oli arvosteltu korkein pistein myös kansainvälisesti.”
SuomenAkatemian vaikuttavuuden ja tiedepolitiikan yksikön johtajaFloora Ruokonensanoo, että rahoituspäätökset tehdään hankkeiden tieteellisen korkeatasoisuuden perusteella. Hakemukset arvioidaan kansainvälisen tutkijapaneelin vertaisarvioinnissa.
Rahoituspäätöksiä ei tehdä poliittisin perustein, Ruokonen painottaa.
”Tässä on kysymys tieteenvapauden ytimestä. Tutkijan täytyy saada vapaasti valita tutkimuskohteensa”, Ruokonen perustelee.
”Jos kaikki tieteellisen tutkimuksen rahoitus tehdään tieteen ulkopuolisilla kriteereillä, meillä ei ole tieteen vapautta.”
Rydmanvastaa HS:lle tutkijan kritiikkiin naisvihasta ja rasimista lyhyellä viestillä.
”Nähdäkseni hänen kommenttinsa on syytä antaa puhua puolestaan”, Rydman kirjoittaa.
Päivityksellään Rydman kertoo tarkoittaneensa, että Suomen Akatemian pitäisi kantaa suurempaa vastuuta siitä, millaisiin hankkeisiin se käyttää ”rajallisia veronmaksajan rahoja”.
”Kysymys korostuu tilanteessa, jossa valtiontalouden tilanne on heikko”, Rydman lisää.
Rydmanin mukaan hänen peräänkuuluttamansa ”strategisempi ote” liittyy etenkin siihen, että vaikka julkisen sektorin menoja leikataan, tutkimus- ja kehitysmenoja kasvatetaan.
”Niitä hallinnoidaan ennen kaikkea Business Finlandin ja Suomen Akatemian kautta”, Rydman huomauttaa.
Tutkimus- ja kehitysmenojen kasvattamisen idea on Rydmanin mukaan innovaatioiden synnyttäminen ja tuottavuuden parantaminen Suomessa. Siksi resursseja on hänen mukaansa kyettävä ohjaamaan myös sen mukaisesti, eli strategisesti.
”Se ei voi olla rahan räiskimistä mihin sattuu ’tutkimuksen vapauden’ nimissä.”
Rydmanin mukaan tapaus korostaa sitä, että tulevia tutkimus- ja kehitysmenojen kohdennuksia on ohjattava nykyistä määrätietoisemmin sellaisiin hankkeisiin, joiden voidaan odottaa synnyttävän innovaatioita ja johtavan parempaan tuottavuuteen.
”Emme nähtävästi voi luottaa siihen, että Suomen Akatemia täysin vapaasti harkitessaan ohjaisi rahoitusta kohteisiin, joihin rahoitus on tarkoitettu.”",news
"Irtisanominen tulee voimaan ensi vuoden tammikuussa.
Suomiirtisanoi Ottawan jalkaväkimiinasopimuksen torstaina, ulkoministeriö kertootiedotteessa. Suomi on ilmoittanut irtisanomisesta sopimuksen kaikille muille sopimuspuolille, sopimuksen tallettajalle eli YK:n pääsihteerille ja YK:n turvallisuusneuvostolle.
Irtisanominen astuu voimaan ensi vuoden tammikuussa. Ottawan sopimuksen ehtoihin kuuluu, että irtisanominen tulee voimaan kuusi kuukautta sen jälkeen, kun YK:n pääsihteeri on vastaanottanut irtisanomiskirjan.
PresidenttiAlexander Stubbvahvisti presidentin esittelyssä viime perjantaina Suomen päätöksen irtautua jalkaväkimiinat kieltävästä Ottawan sopimuksesta.
Ulkoministeriösanoo tiedotteessa Suomen tukevan jatkossakin Ottawan sopimuksen humanitaarisia päämääriä. Syyksi sopimuksen irtisanomiselle tiedotteessa sanotaan olevan Suomen puolustuksen tarpeet heikentyneessä turvallisuuspoliittisessa tilanteessa.
Presidentti Stubb sanoilausunnossaanviime perjantaina, että Suomi toimii miinojen kanssa vastuullisesti eikä niitä käytetä rauhan aikana.
”Miinat säilytetään varastoissa. Miinat ovat Suomelle puolustuksellisia aseita. Suomen ulko- ja turvallisuuspolitiikan tärkein päämäärä on turvata Suomen itsenäisyys ja alueellinen koskemattomuus, estää Suomen joutuminen sotilaalliseen konfliktiin ja taata suomalaisten turvallisuus ja hyvinvointi”, Stubb sanoi.
Eduskunta hyväksyi hallituksen esityksen Ottawan sopimuksen irtisanomisesta juhannuksen alla äänin 157–18.",news
"Työnantajajärjestö Paltan mukaan sovintoesitys on rakennettu ”uusista elementeistä”, työtekijöitä edustavan IAU:n vastaus kuullaan lauantaina.
Finnair on perunut IAU:n työtaistelutoimien vuoksi jo yli 1 200 lentoa.Kuva:Elsa Paakkinen / Lehtikuva
Työnantajaliitto Palta antoi uuden sovintoesityksen lentoalan työriitaan Ilmailualan unionille (IAU).
Lakot ovat johtaneet yli 1200 lennon peruuntumiseen ja vaikuttaneet 100000 matkustajan matkoihin.
IAU tavoittelee yleistä linjaa korkeampia palkankorotuksia, kun Palta pitää kiinni 7,8 prosentin korotuksista kolmessa vuodessa.
IAU:n vastausta odotetaan lauantaina 12. heinäkuuta, ja seuraavat lakot uhkaavat ensi viikolla.
Palvelualojentyönantajat Palta antoi perjantaina uuden kokonaisehdotuksen Ilmailualan unionille (IAU) lentoliikenteen palveluiden työriitaan.
”Olemme rakentaneet kokonaisesitystämme nyt uusista elementeistä”, Paltan työmarkkinajohtajaMinna Äärikommentoi tiedotteessa. Hän ei kuitenkaan avaa näitä ehdotustaan tarkemmin.
Lentokentän maapalveluiden työntekijöitä edustavan IAU:n kuukausia kestäneen työtaisteluiden vuoksi on peruttu jo yli 1 200 lentoa, mikä on vaikuttanut noin 100 000 asiakkaan matkoihin.
Lakot koskevat työehtosopimuksen soveltamisalalla työskenteleviä useassa eri alan yrityksessä. Suurin niistä on Finnair.
Työtaistelunsyy on selkeä. IAU haluaa ylittää niin sanotun yleisen palkankorotusten linjan eli se haluaa suuremmat korotukset kuin, mitä muut alat ovat työehtosopimusneuvotteluissa saaneet.
Vientialojen määrittämä yleinen linja tarkoittaa yhteensä 7,8 prosentin palkankorotuksia kolmessa vuodessa. Se ei kuitenkaan IAU:lle riitä.
Vastaavasti työnantajaliitto Palta pitää tiukasti kiinni yleisestä linjasta.
Työriitaon tällä hetkellä umpisolmussa, valtakunnansovittelijaAnu Sajavaarasanoitorstaina Helsingin Sanomille. Sajavaara toivoi haastattelussa, että kunpa osapuolilta tulisi jotain uusia ideoita solmun aukaisemiseksi.
Palta pyrki tiedotteessaan luomaan painetta työntekijäpuoleen korostamalla, että sopimukseen pääsy mahdollistaisi työntekijöille palkankorotukset vielä kuukauden sisällä.
”Nyt on viimeinen hetki sopia, jotta työntekijät eivät menettäisi tulojaan korotusten viivästymisen takia, työmarkkinajohtaja Ääri sanoi.
IAU:nvastausta työnantajan esitykseen odotetaan lauantaina 12. heinäkuuta iltapäivällä jatkuvassa sovittelussa.
Seuraavat IAU:n työtaistelut uhkaavat 16., 18., 21., 23. ja 25. heinäkuuta.",news
"Maatilojen määrän väheneminen ei ole syy jauhelihapulalle, kirjoittavat valtiontalouden tarkastusviraston asiantuntijat.
Mika Kaipiainen lihakarjatilallaan Mänstälässä vuonna 2022.Kuva:Kalle Koponen / HS
Valtiontalouden tarkastusviraston asiantuntijat vakuuttavat, että jauheliha ei ole loppumassa Suomesta.
Maatilojen määrän väheneminen ei ole syy jauhelihapulalle, vaan kyse on kysynnän ja tarjonnan epätasapainosta.
Kaupat eivät nosta jauhelihan hintoja kysynnän kasvaessa, mikä heikentää tuotannon kannattavuutta.
Valtiontaloudentarkastusvirasto (VTV) ottaa tuoreessa blogikirjoituksessaan kantaa viime aikoina suomalaisia kuohuttaneeseen ilmiöön: jauhelihapulaan.
VTV:n tuloksellisuustarkastusneuvosVisa Paajanenja ylitarkastajaNina von Hertzen-Oosikirjoittavat, että isossa kuvassa jauheliha ei ole loppumassa Suomesta. Heidän mukaansa jauhelihaan ja maatalouteen liittyy useita virheellisiä käsityksiä.
Maatalouskeskustelu otti viimeksi uusia kierroksia, kun Sdp:nNasima Razmyarväläytti maataloustukien leikkaamista.
Ensinnäkinmaatilojen määrän väheneminen ei Paajasen ja von Hertzen-Oosin mukaan ole syy jauhelihapulalle, kuten usein argumentoidaan.
”Jos se aiheuttaisi pulaa, maito olisi loppunut jo aikaa sitten Suomesta”, he kirjoittavat.
Esimerkkinä kirjoittajat käyttävät maitotiloja: Maitotilojen määrä on vähentynyt niin paljon, että jokaisesta sadasta vuoden 1970 maitotilasta on vuonna 2025 jäljellä enää kaksi.
Myös lehmien määrä on laskenut paljon, ja yksittäisen lehmän maidontuotantoa on tehostettu. Tästä seuraa, että maidontuotannon yhteydessä tapahtuva lihantuotanto on laskenut hieman, mutta tämäkään ei kirjoittajien mukaan ole syy jauhelihapulalle.
Kirjoittajienmukaan tuotannon keskittyminen, tilakoon kasvu ja tilojen määrän väheneminen ovat maataloustuotannon säilymisen kannalta itse asiassa myös myönteisiä asioita.
VTV:n viime vuonna julkaisemassa tarkastuskertomuksessa havaittiin, että ne tilat, jotka pystyvät investoimaan aktiivisesti, eivät olleet kannattamattomia. Tällaisten tilojen joukossa on alkanut yleistymään osakeyhtiömuotoon siirtyminen.
Tämä taas on VTV:n asiantuntijoiden mukaan positiivinen signaali tilojen tulevaisuuden kannalta: Omistusten siirtyminen helpottuu, kun tilan omistajan ei tarvitse löytää jatkajaa omien perillistensä joukosta. Uusille omistajille on helpompi myydä osaomistuksia kuin koko tilaa.
Muttamiksi jauhelihasta sitten on kaupoissa pulaa, jos syy ei ole maatilojen vähentymisessä tai tilakoon kasvussa?
Kyse on kirjoittajien mukaan siitä, että jauhelihan kohdalla kysynnän ja tarjonnan laki ei jostain syystä toimi. Yleensä hyödykemarkkinat toimivat niin, että kun jollekin tuotteelle on suuri kysyntä, sen hinta nousee niin kauan kunnes kysyntä alkaa jälleen laskemaan.
Jauhelihan kohdalla vastaavaa ei ole nähty. Kaupat myyvät olemassa olevan jauhelihan loppuun sen sijaan, että ne nostaisivat hintoja niin paljon, että jauhelihan kysyntä alkaisi hiipua.
”Tilanne on merkillinen. Jostain syystä kauppa haluaa pitää hinnan alhaalla ja hyllyt tyhjinä. Näin se ei toimi kahvin kanssa, joka myös on kaupalle jauhelihan tapainen sisäänvetotuote”, Paajanen ja von Hertzen-Oosi kirjoittavat.
Kirjoittajien mukaan jauhelihan tuotannolle ei ole missään nimessä hyvä asia, että hinnat eivät jousta kysynnän mukaan. Jos kysyntä näkyisi korkeampana hintana, tuottajahinnat nousisivat jollain aikavälillä, ja tällöin kasvaisi myös tuottajien kannuste tuottaa enemmän jauhelihaa.
”Jos hinnat pidetään keinotekoisesti alhaalla, tuotanto lähtee sellaiseen laskuun, että sen takaisin nostaminen tulee viemään aikaa.”",news
"Niinistö sanoo, että hän aikoo neuvotteluissa saada lakiesityksen kieltämään myös Venäjän öljyn tuonnin.
Europarlamentaarikko Ville Niinistö vihreiden puolue­kokouksessa Hämeen­linnassa 7. kesäkuuta.Kuva:Roni Rekomaa / Lehtikuva
Vihreiden europarlamentaarikko Ville Niinistö valittu EU-parlamentin pääneuvottelijaksi Venäjän kaasun tuontikiellon käsittelyyn.
Niinistö sanoo pyrkivänsä kiristämään fossiili­energian tuontikiellon aikataulua ja lisäämään myös öljyn tuonnin kieltolistalle.
Lakiesitys kieltäisi Venäjän kaasun tuonnin vaiheittain vuosien 2025 ja 2027 loppuun mennessä.
VihreideneuroparlamentaarikkoVille Niinistöon valittu EU-parlamentin pää­neuvottelijaksi eli raportööriksi käsittelyyn lakiesityksestä, joka kieltäisi Venäjän kaasun tuonnin EU-maihin.
EU-komissio antoi lakiesityksen kesäkuussa, ja se kieltää Venäjän kaasun tuonnin vaiheittain spot-markkinoilla vuoden 2025 loppuun mennessä ja pitkissä sopimuksissa vuoden 2027 loppuun mennessä.
”Venäjän fossiilienergiasta luopumisen aikataulua olisi perusteltua kiristää ja lisätä öljyn tuonti selkeästi lailla pysyvästi kielletyksi kaasun tavoin”, Niinistö sanoo tiedotteessa.
Parlamentinkannan muodostavat teollisuus­valio­kunta ja kansain­välisen kaupan valiokunta.
Niinistö on teollisuusvaliokunnan nimeämä pää­neuvottelija, ja hän toimii yhdessä kansain­välisen kaupan valiokunnan nimeämän pääneuvottelijan, EPP-ryhmän latvialaisen euro­parlamentaarikonInese Vaiderenkanssa.
Niinistö toteaa tiedotteessa, että Venäjän kaasun tuonnin kieltäminen EU-maissa on ”talous­valio­kunnan ja mahdollisesti koko EU-parlamentin alkukauden tärkein esitys”.
Hänen mukaansa parlamentin enemmistö on vaatinut Venäjän energian tuonnin katkaisua Venäjän Ukrainaan aloittaman hyökkäyssodan alkuvaiheesta asti.
”Sen läpivieminen ei ole silti helppoa jäsenmaiden puolelta tulevan vastustuksen takia, mutta pääneuvottelijan tehtävä on siksi sitäkin tärkeämpi”, Niinistö toteaa tiedotteessa.
Niinistönmukaan lakiesitys rajoittaa Venäjän sotataloutta rahoittavia tuloja.
Hän toteaa tiedotteessa, että Venäjän kaasun tuonnin kieltäminen on edellytys Ukrainan tukemiselle. Pitkällä aikavälillä on Niinistön mukaan tärkeää, ettei Eurooppa enää ajaudu riippuvaiseksi Venäjän energian­tuotannosta. Venäjä on jo vuosikymmeniä käyttänyt energia­toimituksia ulko­politiikkansa välineenä.
Venäjän öljyn tuontiin komissio esittää lisärajoituksia, joilla se pyritään lopettamaan vuoden 2027 loppuun mennessä. Esitys ei aseta öljylle pysyvää tuontikieltoa.
Niinistö toteaa, että hän yrittää saada sen kieltämään myös Venäjän öljyn tuonnin.
”Venäjän fossiilienergiasta luopumisen aikataulua olisi perusteltua kiristää ja lisätä öljyn tuonti selkeästi lailla pysyvästi kielletyksi kaasun tavoin”, hän toteaa tiedotteessa.",news
"Valtiovarainministeriössä ei ole vielä varmuutta siitä, kuinka kansallisissa käsissä puolustusmenojen lisäys on. Menot kasvavat joka tapauksessa tuntuvasti.
Tasavallan presidentti Alexander Stubb ja puolustusministeri Antti Häkkänen (kok) yhteisessä tiedotustilaisuudessa Haagin huippukokouksessa keskiviikkona.Kuva:Emmi Korhonen / Lehtikuva
Suomi sitoutui Naton huippukokouksessa nostamaan puolustusmenot viiteen prosenttiin suhteessa bruttokansantuotteeseen vuoteen 2035 mennessä.
Valtiovarainministeriössä ei vielä tiedetä, kuinka kansallisissa käsissä puolustusmenojen nostaminen on.
Suomen euromääräiset puolustusmenot ovat vuonna 2035 todennäköisesti reilusti yli 10 miljardia euroa, jos Suomi pysyy Naton tavoitteessa.
Suomisitoutui Naton huippukokouksessa Haagissa siihen, että puolustusmenot nostetaan vuoteen 2035 mennessä vähintään viiteen prosenttiin suhteessa bruttokansantuotteeseen.
Epäselvemmäksi on jäänyt se, mitä tämä tarkoittaa käytännössä Suomessa ja muualla. Valtiovarainministeriöstä kerrotaan HS:lle, ettei siellä ole vielä pystytty laatimaan uusien Nato-vaatimusten mukaisia laskelmia.
FinanssineuvosSeppo Orjasniemivaltiovarainministeriöstä sanoo, ettei tällä hetkellä ole tietoa siitä, kuinka kansallisissa käsissä puolustusmenojen nostaminen on.
”Totta kai sinne jotain ehdotetaan ja sitten keskustellaan, että täyttääkö se vaatimukset. Missä määrin keskustellaan, niin sitäkään ei tiedetä. Tämä on niin alkuvaiheessa”, Orjasniemi sanoo.
”Tietenkin toivotaan, ettei tästä aiheutuisi suurta lisätaakkaa.”
Orjasniemen mukaan on hankala arvioida vielä, minkä verran budjetissa on jo menoja, joita voidaan laskea mukaan Naton vaatimuksiin.
”Kun päätöslauselma on nyt hyväksytty, niin päästään vasta aidosti miettimään. Tämä ei ole kuitenkaan samalla lailla valmisteltu asia kuin jotkut muut.”
Natossaon 32 jäsentä eikä joukossa ole kahta samalla tavalla puolustuksensa tai asevoimansa järjestänyttä maata. Tämä aiheuttaa kirjavuutta siinä, mitä eri maat ovat laskeneet puolustusmenoihinsa. Jopa Nato itsevaroittaa, että sen luvut saattavat poiketa huomattavastikin siitä, mitä muissa lähteissä julkaistaan.
Arvioinnin vaikeutta lisää se, että Nato on laatinut juuri jäsenilleen uudet niin sanotut suorituskykyvaatimukset, jotka määrittävät eri maiden osuuden yhteisessä puolustuksessa. Nämä vaatimukset ovat kuitenkin salaisia.
Suomen puolustusmenot ovat tänä vuonna noin 6,5 miljardia euroa. Suhteessa bruttokansantuotteeseen se tarkoittaa noin 2,5 prosenttia. Hallitus on esittänyt tavoitteeksi kasvattaa puolustusmenot suhteessa bruttokansantuotteeseen vähintään 3 prosenttiin vuoteen 2029 mennessä.
Julkisen talouden suunnitelmassasuurimmat puolustusmenojen lisäykset suunnitellaan tehtäväksi vuosina 2028–2029. Tuolloinpuolustusministeriön määrärahat kasvaisivatmolempina vuosina noin miljardi euroa.
Näin laskettuna puolustusmenot olisivat vuonna 2029 noin 8,5 miljardia euroa. Samana vuonna Nato aikoo tarkistaa, kuinka hyvin sen jäsenmaat ovat pysyneet yhteisessä tavoitteessa.
Kuinka suuria puolustusmenot ovat vuonna 2035, jos Suomi on tuolloin Naton vaatimassa viidessä prosentissa? Se riippuu bruttokansantuotteesta ja sen kasvusta, joita ei vielä tiedetä. Summa lienee pitkälti toistakymmentä miljardia.
Nato-maiden Haagissa hyväksymä viiden prosentin tavoite on lähtöisin Yhdysvaltojen presidentin Donald Trumpin vaatimuksesta.Kuva:Robin Van Lonkhuijsen / AFP
Natoon kirjannut ohjeita siitä, mitä liittokunnan jäsenet voivat laskea puolustusmenoihin.
Liittokunta sopi Haagissa, että viiden prosentin tavoite jaetaan kahteen erilliseen osaan eli 3,5 prosenttiin ja 1,5 prosenttiin. Isompaa osuutta on kuvattu perinteiseksi kovaksi puolustukseksi ja pienempää vähemmän kovaksi.
Kovan puolustuksen menot ovat periaatteessa niitä puolustusmenoja, joita jo nyt luetaan puolustusmenoihin Suomessa.
Naton määritelmän mukaan näitä ovat eri maiden hallituksien erityisesti niiden asevoimille, Nato-liittolaisille ja Naton käyttöön osoittamat rahat. Pääosa näistä kulkee maiden puolustusministeriöiden kautta.
Natoon varmuuden vuoksi määritellyt sen, mitä luetaan kuuluviksi asevoimiin. Asevoimien osaksi luetaan maa-, meri- ja ilmavoimat. Samoin niiden yhteisesti käyttämät muodostelmat, jotka liittyvät hallintoon, johtamiseen, erikoisjoukkotoimintaan, lääkintään, logistiikkaan, kyberiin, avaruuteen ja vastaaviin.
Asevoimiin voidaan laskea myös muita aseistettuja ja sotilaallisesti järjestettyjä joukkoja, jotka eri mailla on historiallisista syistä järjestetty eri tavoin. Näihin niin kutsuttuihin ”muihin voimiin” voi kuulua esimerkiksi sisäministeriön ja poliisin joukkoja, santarmeja ja karabinieereja. Näiden rahoituksen ei välttämättä tarvitse kulkea puolustusministeriöiden kautta.
Muiden voimien kuluja voidaan laskea mukaan sotilasmenoihin kuitenkin vain niiltä osin kuin niille on annettu sotilaallisesta koulutusta ja ne on varustettu sotilasjoukoksi. Niitä on siis pystyttävä tarpeen vaatiessa käyttämään aidosti oman maan rajojen ulkopuolella ja muun asevoiman johdossa.
Puolustusmenoihin lasketaan mukaan myös esimerkiksi asevoimien palveluksessa olleiden sotilaiden ja siviilien eläkemenot sekä kriisinhallintamenot riippumatta siitä, mitä kautta ne rahoitetaan. Lisäksi puolustusmenoihin lasketaan mukaan Ukrainalle annettu tuki.
Nato on ohjeistanut jäseniään käyttämään puolustusmenoistaan vähintään 20 prosenttia keskeisiin asejärjestelmiin sekä tutkimukseen ja kehitykseen. Taka-ajatuksena on se, että tätä kautta jäsenmaat pakotetaan uusimaan kalustoaan ja pitämään sitä ajan tasalla.
Mitäsitten ovat ne vähemmän kovat sotilasmenot?
Haagissa laaditun julkilausuman mukaan ne liittyvät kriittisen infrastruktuurin suojaamiseen, verkkojen puolustamiseen, siviiliyhteiskunnan resilienssin lisäämiseen, innovaatioiden edistämiseen ja puolustusteollisuuden vahvistamiseen.
Julkilausuma antaa Naton jäsenille mahdollisuuden tulkita tavoitetta varsin väljästi. Kukaan ei tiedäkään vielä, millaisia kohteita eri maat tähän kategoriaan laittavat.",news
"Helsingin poliisin arvion mukaan Pride-kulkueeseen osallistui noin 100 000 ihmistä.
JyväskyläläisetIida TeppojaLauri Pelkonenlähtivät aamulla viideltä ajamaan kotikaupungistaan kohti Helsinkiä osallistuakseen Helsinki Pride -kulkueeseen.
Tämä oli heille ensimmäinen kerta Helsinki Prideilla. Pride merkitsee Tepolle ja Pelkoselle ennen kaikkea vapautta ja yhteenkuuluvuutta, sekä mahdollisuutta olla oma itsensä.
Kulkueen lisäksi Teppo ja Pelkonen aikoivat viettää Pride-päivää käymällä ostoksilla, ja hengailemalla yhdessä.
Seksuaali-ja sukupuolivähemmistöjen ihmisoikeuksia puolustava Pride-kulkue lähti puoliltapäivin liikkeelle Senaatintorilta ja saapui noin puoli neljän aikaan iltapäivällä Kaivopuistoon.
Kulkuetta johdatti eteenpäin Helsinki Pride -raitiovaunu.
Helsingin poliisi arvioi, että kulkueeseen osallistui noin 100 000 ihmistä.
Tapahtuma sujui poliisin mukaan pääosin rauhallisesti. Joitain kulkueelle häiritsevästi huutelevia ihmisiä pyydettiin poistumaan, mutta ketään ei otettu kiinni.
Ihmisiä kerääntyi Senaatintorille ennen kulkueen lähtöä.Kuva:Johanna Erjonsalo / HS
Kulkueeseen odotettiin noin 100 000:ta osallistujaa.Kuva:Johanna Erjonsalo / HS
Kulkuetta johdattaa eteenpäin sateenkaarikuvioinen Helsinki Pride -raitiovaunu.Kuva:Johanna Erjonsalo / HS
TasavallanpresidenttiAlexander Stubbei osallistunut Pride-kulkueeseen, vaikka hän on tapahtuman virallinen suojelija.
HS:n haastattelemat Pride-kulkueeseen osallistuneet kansalaiset olivat iloisia siitä, että Stubb suojelee tapahtumaa, mutta hänen poissaolonsa herätti myös ihmetystä.
Hallituksen ministereistä paikalla olivat ainakin ulkoministeriElina Valtonen(kok), työministeriMatias Marttinen(kok) ja opetusministeriAnders Adlercreutz(r).
Oppositiopuolueiden puheenjohtajista kulkueessa nähtiin ainakinSofia Virta(vihr),Antti Lindtman(sd),Antti Kaikkonen(kesk) jaMinja Koskela(vas).
Paikallaoli lisäksi muun muassa Helsingin pormestariDaniel Sazonov(kok). Sazonovin mukaan Pride-kulkueeseen osallistuu kaupungin pormestaristosta useampikin henkilö.
""On tosi tärkeää, että annetaan vahva viesti siitä, että Helsinki on ihan kaikkien kaupunki"", hän sanoi.
Työministeri Matias Marttinen (keskellä vas.), ulkoministeri Elina Valtonen ja opetusministeri ja RKP:n puheenjohtaja Anders Adlercreutz osalistuivat Pride-kulkueeseen.Kuva:Heikki Saukkomaa / Lehtikuva
Värikäs ja rauhanomainen mielenosoitus lähti noin kello 12 marssimaan Helsingin keskustan halki kohti Kaivopuistoa.Kuva:Johanna Erjonsalo / HS
Helsinki Pride -kulkue eteni Helsingin keskustassa.Kuva:Johanna Erjonsalo / HS
Värikkäät asut täyttivät Kaivopuiston.Kuva:Johanna Erjonsalo / HS
Pride jatkuu puistojuhlana Kaivopuistossa.Kuva:Johanna Erjonsalo / HS",news
"HS:n haastattelemat asukkaat ovat olleet yllättyneitä vastikkeiden rajusta noususta lyhyessä ajassa.
Oulunkylän Patolassa 98,5 neliön asunnon vastike on noussut vuosien 2022 ja 2025 välillä runsaasti. Laskun yksilöivät tiedot on peitetty HS:n toimituksessa.Kuva:Haso-asukkaan vastikelaskut
Helsingin kaupungin asumisoikeusyhtiö Haso on nostanut vastikkeitaan huomattavasti viime vuosina.
Hason toimitusjohtaja Harri Palviainen kertoo huonon taloustilanteen syyksi kohonneet kustannukset, korot ja valtion korkotuen pienenemisen.
Ensi vuodelle on luvassa keskimäärin kahdeksan prosentin korotus vastikkeisiin yhtiön talouden vakauttamiseksi.
Helsinginkaupungin asumisoikeusyhtiö Haso on nostanut vastikkeitaan runsaasti viime vuosina, ja useille asukkaille korotukset ovat tulleet yllätyksenä.
Ainakin Verkkosaaressa sijaitsevan Haso-kerrostalo Haavin vastikkeet ovat nousseet vuosien 2021–2025 aikana jopa noin puolet korkeammiksi.
Verkkosaaren Haavin asukkaanEvgeni Semenovinmukaan talossa asuu ihmisiä, jotka ovat Haso-asukkaiksi muuttaessaan kaivanneet nimenomaan kohtuuhintaista asumista.
”Kun naapureiden kanssa olen jutellut, niin aika monella alkaa olla maksukyvyn rajoilla, kun näitä korkeita korotuksia on tullut vuosittain”, hän sanoo.
Semenov toimii Verkkosaaren Haavin asukastoimikunnan puheenjohtajana sekä Hason yhteistyöelimen jäsenenä.
Haso on Helsingin kaupungin kokonaan omistama yhtiö, joka tuottaa kohtuuhintaisia asumisoikeusasuntoja niin kutsutulla omakustannus­periaatteella.
VerkkosaarenHaavin vastikehinta jyvitettyä neliömetriä kohden on vuonna 2021 ollut 10,67 euroa kuukaudessa, selviää Hason silloisestataulukosta.
Vuoden 2025taulukonmukaan tämänhetkinen vastike on Haavissa 15,9 euroa jyvitettyä neliömetriä kohden.
Tällöin puhuttaisiin neljän vuoden aikana noin 49 prosentin noususta.
Toisella puolella Helsinkiä Oulunkylän Patolassa 98,5 neliömetrin asunnossa asumiskustannukset ovat nousseet vuosien 2022 ja 2025 välillä 234,92 eurolla.
HS on tutustunut Risupadontiellä sijaitsevan asunnon vastikelaskuihin, joista selviää, että vastike on ollut vuoden 2022 joulukuussa 935,86 euroa. Heinäkuussa 2025 vastikelasku ilmoittaa 1206,78 euron summan.
Uusimmassa laskussa on mukana 36 euron autopaikka, mutta muuten laskut ovat vertailukelpoiset. Vesimaksu ei sisälly vastikkeeseen.
Oulunkylän Patolan Risupadontiellä saa maksaa asumisestaan nyt selvästi enemmän kuin muutama vuosi sitten. Laskun yksilöivät tiedot on peitetty HS:n toimituksessa.Kuva:Haso-asukkaan vastikelaskut
Lisäksi asukkaan maksettavana on asumisoikeusmaksun asuntolainan lyhennys, jonka kulut ovat hänen mukaansa 298,78 euroa kuussa. Asumisoikeusmaksu on kokonaisuudessaan 51 658,14 euroa.
Kyseisen asunnon asukas ei halua työnsä vuoksi esiintyä jutussa nimellään. Hänen henkilöllisyytensä on toimituksen tiedossa.
Korotuksiaon luvassa vastedeskin, sillä Hasotiedottialkuviikosta korottavansa vastikkeita ensi vuonna keskimäärin kahdeksan prosenttia. Korotus on inflaatiota korkeampi, ja se tehdään yhtiön taloustilanteen vakauttamiseksi.
HS uutisoi perjantainaHason alustavista suunnitelmista, joiden mukaan Verkkosaaren Haavin asukkaille vastikkeen jyvitetty neliömetrihinta tulisi olemaan vuodesta 2026 alkaen 11,64 prosenttia suurempi kuin tällä hetkellä. Oulunkylän Patolassa vastaava korotus tulisi olemaan nykyhetkeen verrattuna jopa 13,69 prosenttia.
Verkkosaaren Haavin vastikkeet olisivat näiden tietojen valossa ensi vuonna jopa yli 66 prosenttia korkeammat verrattuna vuoteen 2021.
Tulevat korotukset ovat kuitenkin vasta esittelykierroksella, ja parhaillaan Haso kuulee asukastoimikuntia. Päätöksiä ensi vuoden vastikkeista ei ole vielä tehty. Vastikkeet vahvistetaan lokakuun loppuun mennessä.
PatolanHaso-asukas kertoo, että jos nousu toteutuu sellaisenaan, nelihenkisellä perheellä ei ole enää varaa asua asunnossa.
”Hasolla ei asu varakkaita ihmisiä, vaan kaltaisiamme työssäkäyviä keski- tai matalapalkkaisia ihmisiä, joille perheasunnon omistaminen Helsingistä ei ole mahdollista. Kun muutimme tähän huoneistoon, ajattelimme, että tässä on järkevä, kohtuuhintainen ja pysyvä ratkaisu, jossa voisimme asua koko lastemme lapsuuden ajan”, hän kertoo.
Verkkosaaressa asuva Evgeni Semenov pohtii, että suosituilla asuinalueilla Haso-asukkaat saattavat ajan myötä vaihtua parempituloisiin. Se taas saattaa aiheuttaa alueiden eriytymistä, mitä Helsinki yrittää osaltaan järjestelmällä ehkäistä.
Semenov uskoo, että monien asukkaiden tulot eivät ole nousseet samassa suhteessa kuin vastikkeet. Hän uskoo, että ainakaan Haavissa kukaan asukkaista ei ole ollut tietoinen näin merkittävästä korotusriskistä ennen muuttoa.
”Ennen Haso-asunnon saaminen oli melkein kuin lottovoitto. Nyt jatkuvien korotusten myötä muuttoliike on vilkastunut. Kantakaupungin kohteisiin on riittänyt yhä tulijoita, mutta joissain Hason kohteissa on jo haasteita löytää uusia asukkaita”, hän kertoo.
Huonostiennakoitava taloustilanne on ollut yksi syy siihen, miksi Hasolla on ollut viime vuosina taloushaasteita, kertoo Hason toimitusjohtajaHarri Palviainen.
Hänen mukaansa kasvaneet kustannukset sekä korot ovat vuosien varrella vaikeuttaneet rakennusalan näkymiä.
Haso rakentaa kohteita valtion korkotukemalla lainoituksella, mikä tarkoittaa sitä, että valtio voi maksaa lainan koroista osan. Palviainen selittää, että lainan korkotuki kuitenkin pienenee ajan myötä.
”Lainakantamme niin iso, että 0,1 prosentin muutos koroissa tarkoittaa meille yli miljoonan euron kuluja”, hän kertoo.
Kustannuksia Haso on pyrkinyt hillitsemään muun muassa kilpailutuksilla, sekä lisäämällä lainojen korkosuojauksia.
Ensivuoden poikkeuksellisen suurillakorotuksillaHaso tavoittelee taloutensa kääntämistä positiiviseksi vuoden 2027 aikana. Haso toimii omakustanneperiaatteella, eikä se tavoittele voittoa.
”Valitettavasti tilanne on tämä, olemme suunnitelmallisesti nousseet aika syvästä montusta. Sen taustalla on myös muita asumisoikeustoimijoita edullisempi hintatasomme”, hän sanoo.
Koko asumisoikeusjärjestelmän tavoite on Palviaisen mukaan tarjota asukkaille turvaa ja ennakoitavuutta, sekä kohtuuhintainen asumismalli.
Vuoden 2027 jälkeen vastikkeiden kehitys pyritään sitomaan inflaatioon.
Palviaisen mukaan toinen tavoite on, että jatkossa vastikkeiden muutokset olisivat asukkaille paremmin ennakoitavissa.
Hän uskoo suunnitelman pitävän, jos korkotaso pysyy nykyisellä tasolla jatkossa ja toimintaympäristö kehittyy ennakoidusti.
Hason asunnoista liki kaikki, 99,1 prosenttia, olivat viime vuonna asuttuna.
”Kun on hyvä käyttöaste, kustannusten jakajia on enemmän kuin silloin, jos olisi huono käyttöaste. Se on oikeastaan taloutemme kulmakivi, joka mahdollistaa kilpailukykyisen hintastrategian myös jatkossa”, hän sanoo.",news
"Nyt suolaveden aiheuttamaa tuhoa korjataan Helsingin Vuosaaressa.
Siltakantta suojataan moninkertaisella bitumikatteella. Sadevedet johdetaan hallitusti pois kannen päältä.Kuva:Kimmo Räisänen
Vuosaaren metrosiltaa korjataan viiden kuukauden ajan meriveden aiheuttamien vaurioiden takia.
Työpäällikkö Mikko Hartikan mukaan 30-vuotiaan sillan pylväitä suojataan nyt haponkestävällä teräksellä.
Korjaustyöt ovat edenneet aikataulussa ja voivat valmistua jopa etuajassa syyskuun loppuun mennessä.
Vuosaaren metrolinjaa käyttää päivittäin yli 31 000 matkustajaa, joille on järjestetty korvaava bussiliikenne.
Kovaääninenpainepesurin ääni paljastaa, että Vuosaaren metrosillan alla ollaan täydessä vauhdissa. Suolaisen meriveden haperruttamista pylväistä on vielä muutamia puhdistamatta ja korjaamatta.
Painepesuri lennättää kaiken irtonaisen betonin pois.
Viereisen pylväsparin luona sukeltaja molskahtaa veteen tekemään samaa puhdistusta veden alla.
”Meriveden nousu ja lasku on haurastuttanut betonia. Nyt pylväitä suojataan haponkestävällä teräksellä”, sanoo työpäällikköMikko HartikkaMPV-Infrarakentajista.
Uusissa merialueen silloissa terässuoja asennetaan jo rakennusvaiheessa. Mutta 30 vuotta sitten, kun metrosiltaa rakennettiin Vartiokylänlahden yli, betonipylväät jätettiin meriveden kuluttamaksi.
Vuosaaren metrosilta valmistui vuonna 1996, mutta metrolinja avattiin liikenteelle vasta kaksi vuotta myöhemmin.
Sillan alla puhdistetaan ja korjataan pylväitä. Sukeltaja on matkalla töihin pinnan alle.Kuva:Kimmo Räisänen
Osa siltaurakasta tehdään suojaavan telttakatoksen alla. Projektinjohtaja Eero Valkama, työpäällikkö Mikko Hartikka ja työmaapäällikkö Ville Piirainen kulkevan sillan päästä päähän.Kuva:Kimmo Räisänen
Siltaremonttiaon nyt tehty kaksi kuukautta, ja kaikki merkit viittaavat siihen, että urakka valmistuu etuajassa ennen syyskuun loppua.
Vuotava siltakansi on jo saatu puhdistettua. Sitä on tiivistetty suoja-aineella ja kolminkertaista bitumikatetta on levitetty jättimäisistä rullista.
Yhteensä 18 siltapylväästä valtaosa on korjattu ja suojattu. Kohtahan tänne voisi alkaa jo asentaa metrokiskoja.
Kaupunkiliikenteen projektipäällikköEero Valkamamuotoilee silti vastauksensa varovaisesti.
”Urakka ei ainakaan ole jäljessä aikataulusta.”
Vuosaarenmetromatkustajien ei siis vielä kannata iloita liikennekatkon nopeutetusta lopusta. Vaikka silta tulisikin valmiiksi etuajassa, myös Vuosaaren ja Rastilan metroasemien remontit pitäisi saada päätökseen.
Vuosaaren metrolinjaa käyttää yli 31 000 matkustajaa, joista noin 10 000 kulkee Rastilan ja 21 000 Vuosaaren metroasemalle.
Viiden kuukauden metrokatkoa korvataan bussiliikenteellä.
Tähän mennessä HS:n saama matkustajapalaute on ollut melko vähäistä, mikä kielii, ettei isoja ongelmia ole ilmennyt. Bussi 99V kulkee Vuosaaren metroaseman ja Itäkeskuksen väliä parhaimmillaan 2,5 minuutin vuorovälillä.
Matkustajille ylimääräinen vaihto bussista metroon lisää kokonaismatka-aikaa 15–20 minuutilla.
Vuosaarenmetroasemalla kohennetaan laiturialuetta korjaamalla sen sulanapitojärjestelmä ja asentamalla lattialaatoitukseen esteettömyysopastus.
Lisäksi aseman liukuportaat, laiturin vedeneristys, valaistusta ja teknisiä järjestelmiä uusitaan.
Rastilan asemalla uusitaan kaikki valaisimet energiaa säästäviin led-valaisimiin. Lisäksi uusitaan kamerakaapeloinnit, kamerat ja kaiuttimet. Laituritasolla valaisinrampin kunnostustöiden yhteydessä uusitaan pulupiikit, joilla pyritään estämään pulujen pesiytyminen metroaseman alueella.​
Helsingin taidemuseo HAM konservoi Rastilan raidealueella taideteoksen omana työnään.​
Lisäksi Itäkeskuksen metroasemalla uusitaan yhdeksän vaihdetta ja yksi raideristikko. Tämä saattaa aiheuttaa kesän aikana viikonloppuisin metroliikenteeseen joitakin harvennettuja vuorovälejä.
Vuosaarenmetrosillan urakan yksityiskohtien hiominen alkoi Valkaman mukaan jo vuodenvaihteessa.
Ehkä hankalinta 386-metrisen sillan peruskorjauksessa on tavaroiden kuljetus sillalle. Rastilan päähän ei kuljetuksia päästä tuomaan ollenkaan, ja Puotilan päässä tilat ovat ahtaat.
Osa tavarasta onkin tuotu paikalle vesikuljetuksena.
Metrosillan peruskorjaus maksaa 6,7 miljoonaa euroa ja kahden metroaseman urakat noin 4,6 miljoonaa euroa.
Oikaisu 28.6. kello 14.43: Vuosaaren metrosilta avattiin liikenteelle 1998, ei 1999 kuten uutisessa virheellisesti viitattiin.
Vanhat ratapölkyt vaihdetaan betonipölkkyihin. Puutavara menee kierrätykseen.Kuva:Kimmo Räisänen",news
"Ravintola Savoyn kattopuutarhassa Helsingin keskustassa asuu jopa 200 000 mehiläistä.
Keskiviikkona ravintolasta karkasi 10 000 mehiläisen yhdyskunta.
Ravintolan keittiöpäällikkö Henrik Kovanen kertoo mehiläisten olevan osa Savoyn eettistä ja ekologista toimintasuunnitelmaa.
Mehiläispesissä vallitsee tarkka työnjako.
Eteläesplanadinja Kasarmikadun kulmassa seisova Teollisuuspalatsi kätkee katolleen surisevan aarteen.
Noin yhdeksännen kerroksen korkeudessa sijaitsee ravintola Savoyn kattopuutarha, jossa ahkeroi jopa 200 000 mehiläistä.
Keskiviikkonaniistä karkasinoin 10 000 hyönteisen joukko. Karkulaiset saatiin saman päivän aikana siirrettyä uuteen pesään. Jo seuraavana päivänä viereisessä talossa havaittiin jälleen uutta pesää rakentava mehiläisyhdyskunta.
MehiläishoitajaHans van der Endeon tullut paikalle tarkistamaan, onko kyse taas Savoyn mehiläisistä. Ravintolan onneksi näin ei tällä kertaa ollut.
""Mehiläisten otsaanhan ei voi laittaa tarralappua, että nämä ovat Savoyn mehiläisiä, mutta kyllä meidän pesät olisivat olleet tyhjempiä silloin.”
Lähistöllä on muitakin pieniä mehiläistarhoja. Hyönteiset saattavat hyvinkin lentää muutamia kilometrejä ravinnon perässä.
Hunajantuotanto on harvinaisen naisvaltainen ala, sillä kaikki työmehiläiset ovat naaraita, kertoo van der Ende. Niitä on pesissä noin satakertainen määrä koirasmehiläisiin eli kuhnureihin verrattuna. Takana Savoyn entinen mehiläishoitaja Bjarne Bruce.Kuva:Outi Neuvonen / HS
Ensimmäisetmehiläiset tulivat ravintolaan yli 15 vuotta sitten. Jonain vuonna hyönteisiä on ollut ”vain” 60 000, toisena vuonna taas jopa 400 000. Nyt mehiläisiä on vähemmän, ja sille on perusteltu syy.
”Jos tarhamehiläisiä on ympäristössä liikaa, luontaiset pölyttäjät saattavat häiriintyä”, kertoo Savoyn keittiöpäällikköHenrik Kovanen.
Kattopuutarha perustettiin aikoinaan osana Savoyn ekologista ja eettistä toimintasuunnitelmaa.
”Täällä oli alun perin vain mehiläispesiä, mutta nyt on myös marjapensaita ja pari omenapuuta. Tämä on haastava paikka viljellä, kun täällä tuulee niin kovasti”, Kovanen sanoo.
Keskiviikkona Savoysta karanneet mehiläiset vietiin uuteen kotiin. Niitä ei voinut laittaa enää Savoyn pesiin, sillä ei ollut varmaa, mistä pesästä mehiläiset olivat lähteneet. Jos ne laittaisi erehdyksissä väärään pesään, reviiriteitoiset mehiläiset alottaisivat tappelun, kertoo van der Ende.Kuva:Outi Neuvonen / HS
Mehiläisetkeräävät päivisin mettä ja pölyttävät samalla kasveja noin kolmen kilometrin säteellä pesästään, jonne ne palaavat auringon laskiessa. Joskus pesään pääsee syntymään uusi kuningatar, jolloin vanha kuningatar lähtee pesästä tuhansien työläisten kanssa.
Juuri näin oli käynyt keskiviikkona, kun Savoysta irtaantunut parvi oli alkanut rakentaa uutta pesää Teollisuuspalatsin viidennen kerroksen ulkoseinälle.
Uusi kuningatar syntyy, kun vanha kuningatar munii uudelle kuningattarelle varattuun kennoon, ja työmehiläiset alkavat ruokkimaan uutta kuningatarta erityisellä emomaidolla.
”Kuhnureiden eli koirasmehiläisten ainoa tehtävä on hedelmöittää emot. Syksyllä ne potkitaan pesästä pihalle”, van der Ende kertoo.
Kun emomehiläinen on hedelmöitetty, se munii jopa 1 000 munaa päivässä. Ne kuoriutuvat noin kolmen viikon kuluessa.
Jotkut mehiläiset ovat työntäneet päänsä syvälle kennostoon. Siinä ollaan mehiläisten työn ytimessä, nimittäin niin ne siirtävät mettä elimistöstään kennoon. Työn tuloksena syntyy hunajaa.Kuva:Outi Neuvonen / HS
Savoynkatolla sijaitsevat mehiläispesät koostuvat useasta kehikkoon rakennetusta kennosta, jotka on aseteltu vierekkäin styroksilaatikoihin.
Puinen kehikko ja siihen kiinnitetty pohjuke, ohut mehiläisvahaliuska, auttavat mehiläisiä alkuun kennon rakentamisessa. Mehiläiset muovailevat mehiläisvahasta pienen pieniä kuusikulmaisia soluja, joista kenno syntyy.
”Tämä on millintarkkaa työtä. Mehiläiset tekevät sen kaiken pimeässä”, van der Ende kertoo.
Mehiläiset kuljettavat mettä kennoihin kuin ruokakomeroon. Hyönteisten käsittelyssä meden sokerirakenne muuttuu ja ylimääräinen kosteus haihtuu pois. Jäljelle jää tahna, jota kutsumme hunajaksi.
Kun kennot ovat täynnä hunajaa, van der Ende irrottaa hunajan linkoamalla kennot.
”Parhaimmillaan kenno täyttyy kahdessa viikossa”, Kovanen kertoo.
Keittiöpäällikkö Henrik Kovanen oli mukana perustamassa mehiläistarhaa Teollisuuspalatsin katolle. Kuvan etualalla olevat omenapuut ovat vasta viisi vuotta vanhoja, eivätkä vielä tuota kunnollista satoa.Kuva:Outi Neuvonen / HS
Savoykäyttää tuottamaansa hunajaa monipuolisesti ruoanlaitossa ja leivonnassa, esimerkiksi leipätaikinassa. Aikoinaan ravintola on käyttänyt hunajaa myös oluen valmistukseen, Kovanen kertoo.
Iltaisin hunajaa tarjoillaan ravintolan vieraille suoraan kennosta yrtti- ja juustovalikoiman kanssa.
Kovanen toivoo, että muutkin innostuisivat mehiläistarhoista. Myös van der Ende suosittelee kokeilemaan harrastusta.
”Jos ottaa yhdenkin pesän, tähän jää heti koukkuun.”",news
"Jätehuone täyttyy toistamiseen sinne kuulumattomista roskista eikä siisteydestä huolehdita, HS:n haastattelema talon asukas kertoo.
Tornitalon jätehuone täyttyy sinne kuulumattomista roskista, sillä niin sanotut normaalit talousjätteet tulisi jättää imuputkeen.Kuva:Lukijan kuva
Helsingin Kalasataman Visio-tornitalon asukkaat kertovat jatkuvista jäteongelmista ja epäsiisteydestä.
Jätehuoneessa on asukkaiden mukaan ruoantähteitä seinillä ja lattialla, johon kengät tarttuvat kiinni.
Asukkaat ovat valittaneet ongelmista isännöitsijälle, mutta eivät ole saaneet yhteyttä tähän.
Visio on 24-kerroksinen vuokratalo, joka valmistui joulukuussa 2023 osana laajempaa Redin alueen rakennushanketta.
HelsingissäKalasataman Visio-tornitalon asukkaat ovat turhautuneita talossa velloviin ongelmiin.
Jätteiden kierrättäminen ei tornitalossa ota toimiakseen. Asukkaat kertovat, että he ovat kamppailleet jäteongelman kanssa talon valmistumisesta alkaen.
Jätehuone täyttyy toistamiseen sinne kuulumattomista roskista eikä siisteydestä huolehdita, HS:n haastattelema talon asukas kertoo. Hän ei puhu jutussa nimellään, mutta toimituksella on hänen henkilöllisyytensä tiedossa.
Kengät tarttuvat jätehuoneen lattiaan kiinni ja ruoantähteet valuvat pitkin seiniä, asukas kuvailee jätehuoneen tilaa.
Asukasarvelee, että kyse on välinpitämättömyydestä. Tornitalossa on käytössä jätteitä keräävä imuputkijärjestelmä, jonne tulisi jättää normaalit talousjätteet.
Imujärjestelmää voisi verrata keskuspölynimuriin. Jätteet kulkevat alipaineen avulla teräksisessä, noin puoli metriä leveässä putkessa maan alla runkoputken kautta keräysasemalle.
Keräyspisteiden pienistä suuaukoista suuret roskat eivät mahdu.
Nyt monet jätehuonetta käyttävät jättävät roskansa vain huoneen lattialle.
Asukkaan mukaan jäteputket ovat helppokäyttöisiä eivätkä ne ole olleet tukossa.
HS on kertonut aiemminkin jäteongelmista esimerkiksi Helsingin Jätkäsaaressa, jossa on käytössä samanlainen jätejärjestelmä.
Kyseei asukkaan mukaan ole siitä, että jätehuone varsinaisesti ajautuisi kaaokseen siivousten välissä, vaan siitä, että tilaa ei siivota enää kunnolla.
”Siivoojat käyvät vain mopilla levittämässä lattialla olevaa likaa.”
Niin ikään talon ikkunoidenpesu on viivästynyt.
Viime vuonna talon ikkunat pestiin vasta syksyllä. Nyt pesu on luvattu ”lähiaikoina”.
Kauppakeskus Redin lounaiskulmaan noussut Visio on tornitaloista ensimmäinen, joka sijaitsee Itäväylän eteläpuolella.Kuva:Kalle Koponen / HS
”Ikkunat ovat hirveässä kunnossa, vaikka tornitalossa asukkaat maksavat ison summan maisemista”, asukas sanoo.
Haastateltavan mukaan useat asukkaat ovat ilmoittaneet epäkohdista isännöitsijälle, mutta häneen ei ole saatu yhteyttä.
Asuntojenvuokraamisesta vastaa ja taloa isännöi Retta Oy. Taloa mainostetaan erityisesti viihtyisillä yhteistiloilla, kuten etätyötilalla, kattopihalla ja maksuttomalla saunaosastolla.
Retta kertoo hankkineensa roskaongelman vuoksi ylimääräisiä, perinteisiä jäteastioita.
”Ajoittain vuoden aikana on valitettavasti kulutuspiikkejä, jolloin huolellisesti varautumallakaan ei ole mahdollista torjua kaikkea epäsiisteyttä”, Rettan markkinointi- ja viestintäjohtajaThomas Pimenoffkirjoittaa sähköpostitse HS:lle.
Hän korostaa, että tilaa käydään siivoamassa säännöllisesti.
Visio on Kalasataman tornitaloista neljäs.
Lähes 100 metrin korkuisessa talossa on 24 kerrosta, 240 vuokra-asuntoa ja tilat päiväkodille.
Talo valmistui joulukuun lopulla 2023.
Kaikkiaan Redin ympärille on suunniteltu kahdeksaa tornitaloa, jotka muodostavat SRV:n historian suurimman rakennushankkeen.",news
"Onnettomuus tapahtui Vihdintien kohdalla. Raivaustyöt kestivät tunteja.
Liikenne ruuhkautui pahoin idän suuntaan. Kehä III:n ruuhka näkyi kelikamerassa noin kolmen kilometrin päässä onnettomuuspaikalta hieman ennen puoltapäivää.Kuva:Liikenteenohjausyhtiö Fintraffic
Kehä III:llakasettiauto oli kaatunut kyljelleen. Auton kivikuorma oli levinnyt tielle.
Onnettomuus tapahtui Vihdintien kohdalla Vantaalla. Pelastuslaitos sai hälytyksen onnettomuudesta hieman ennen kello yhtätoista torstaina.
Kehä III oli suljettu Idän suuntaan monta tuntia, mutta kello kahden jälkeen iltapäivällä viranomaiset kertovat, että idän suuntaan on avattu yksi kaista. Iltayhdeksään mennessä kaikki kaistat olivat auki. Länteen oli auki molemmat kaistat.
Poliisi oli paikalla ohjaamassa liikennettä. Onnettomuudessa oli osallisena yksi henkilö, joka ei loukkaantunut tilanteessa.
Kiviä raivattiin tieltä vielä pelastustoimenpiteiden päätyttyä. Iltayhdeksään mennessä raivaustyöt olivat valmistuneet.",news
"Ihmiset kehuvat, että remontin myötä Kaisaniemenpuistosta on tullut viihtyisämpi. Aurinkoisena perjantai-iltana puistossa oli rauhallinen tunnelma.
Kaisaniemenpuiston remontissa tenniskenttien tilalle tuli istutuksia ja paikkoja istuskeluun.
Helsingin Kaisaniemenpuiston remontti on valmistunut osittain ja herättää ihastusta kävijöissä.
Puistoon on tullut uusia istutuksia, penkkejä ja lepotuoleja vanhojen tenniskenttien tilalle.
Kävijät kehuvat puistoa viihtyisämmäksi ja turvallisemmaksi kuin aiemmin, vaikka öisin osa on yhä varuillaan.
Huikaisevankorkealle kohoavat kukat tanssivat kesätuulessa. Vierellä kasvaa monenlaista ja väristä kukkaa. Siellä täällä istutusten lomassa on erilaisia lepotuoleja, jotka kutsuvat luokseen.
Helsingin päärautatieaseman kyljessä sijaitseva Kaisaniemenpuisto tuntuu kuin toiselta maailmalta verrattunaviime syyskuuhun, jolloin paikalla oli muun muassa avointa huumekauppaa ja väkivaltaisuuksia. Poliisi tiedottimarraskuussa, että tehovalvonta on vähentänyt häiriöitä puistossa.
Puiston remontti on valmistunut osittain ja vanhojen tenniskenttien tilalle on tullut istutuksia ja penkkejä. Kasvitieteellisen puutarhan eteläinen sisäänkäynti Svante Olssonin puistokujalta on myös valmistunut, vaikka siitä ei pääsevielä kulkemaan.
”Tuleemieleen vähän joku Pariisi tai ulkomaat”, puiston läpi käveleväMilla Paakkanensanoo.
Paakkanen kehuu, että puisto on viihtyisämpi remontin jälkeen.
”Tämä oli pelottavampi aikaisemmin, koska täällä oli aika paljon epämääräistä porukkaa.”
Tarja Sorsankotimatka vie Kaisaniemenpuiston halki. Hän ihailee uusia kukkapenkkejä ja levähdyspaikkoja.
”Olen ihan hämmästynyt. Kaunis tästä tulee”, Hakaniemessä asuva Sorsa kehuu.
Kaisaniemenpuiston remontti on valmistunut osittain ja vanhojen tenniskenttien tilalle on tullut istutuksia ja penkkejä.Kuva:Anton Kunnas / HS
Tarja Sorsa käveli puiston läpi ensimmäistä kertaa remontin jälkeen.Kuva:Anton Kunnas / HS
Onmerkillisen hiljaista ottaen huomioon, miten lähellä keskustan hulinaa ollaan. Pieni määrä ihmisiä nautiskelee kesästä piknikvilteillä tai penkeillä. Ilmaa halkovat vain valkoposkihanhien kaakatuksen ja lokkien huudot.
Seitsemän jälkeen illalla penkit alkavat täyttyä. Turistit tutkivat kiinnostuneina ympärilleen ja tallentavat kukkaloiston kännykkäkameroihin.
Sara SaikkonenjaKane Waltmanistuvat kukkameren ympäröiminä. Paikka kutsui heitä.
”Puisto on upea. Korkeat kukat ovat vaikuttavia, tämä on niin monimuotoinen”, Saikkonen kehuu.
Waltmanista on hämmästyttävää, että kukat pysyvät pystyssä tuulesta huolimatta, eivätkä ihmiset ole tehneet niille ilkivaltaa.
”Tämä on parempi kuin aiemmin”, Waltman sanoo.
Hän uskoo, että rakennustyömaa tarjoama näköeste saattoi aiemmin tuoda levottomuuksia puistoon.
Sara Saikkonen ja Kane Waltman näkivät ohimennen penkit ja päättivät istahtaa hetkeksi alas. Waltmanin mukaan istutukset tuntuvat pieneltä versiolta takana olevasta Kaisaniemen kasvitieteellisestä puutarhasta.Kuva:Anton Kunnas / HS
Lepotuoleillakukkien keskellä rennosti ottavat kaveruksetAlex MinkkinenjaOlli Mosorin. He ovat tulleet nauttimaan ilta-auringosta. Tavoitteena oli löytää mahdollisimman tyyni paikka tuulisena päivänä.
”Tänne on tullut enemmän eloa ja tämä on viihtyisämpi paikka, kun on kukkaistutuksia ja kaikkea”, Minkkinen arvioi puistoa ympärillään.
He sanovat, että voisivat tulla uudistettuun puistoon toisenkin kerran.
”Tuleekohan tänne jossain kohtaa kiskoja tai palveluita?” Minkkinen pohtii.
Lepotuoleihin istahtaneet Olli Mosorin (vas) ja Alex Minkkinen sanoivat, että voisivat tulla uudistettuun puistoon toisenkin kerran.Kuva:Anton Kunnas / HS
Tom Olsson (vas), Heikki Varvikko, Topi Haapanen, Julius Fondem ja Juho Toivakka ovat vanhan kaveriporukan kesken juhlimassa Juho Toivakan valmistujaisia. He pitävät Kaisaniemenpuistoa viihtyisänä, eivätkä ole havainneet siellä levottomuuksia. He valitsivat puiston kokoontumispaikaksi, koska kaikkien oli helppo saapua sinne.Kuva:Anton Kunnas / HS
Riku Jääkallio, Jonatan Pomeranz, Micale Sinervä ja Joona Koski pistäytyivät perjantai-iltana Kaisaniemenpuistossa.Kuva:Anton Kunnas / HS
Vantaallaasuva kaveriporukka on pistäytynyt puistoon matkalla musiikkitapahtumaan. 18-vuotiaat kertovat tulevansa puistoon silloin tällöin muutamalle oluelle ja kehuvat sitä mukavaksi paikaksi.
Pimeällä he olisivat kuitenkin puistossa hieman varuillaan.
Heille on tultu myymään äskettäin lyhyen kävelymatkan aikana huumeita kolme kertaa. Heidän mukaansa huumeita myydään erityisesti puiston Rautatieaseman läheisyydessä sijaitsevassa osassa.
”Mitä myöhempään paikalle tulee, sitä oudompaa porukka on”,Jonatan Pomeranzsanoo.
Seitsemän jälkeen perjantai-iltana puiston vesialue oli lähes autio.Kuva:Anton Kunnas / HS
Nepalilaiset kaverukset Bibekanand Mukharjee (vas) ja Manoj Aryal tulivat puistoon juttelemaan.Kuva:Anton Kunnas / HS
Nepalistasuomeen muuttaneetBibekanand MukharjeejaManoj Aryalkertovat käyvänsä puistossa suunnilleen kerran tai kaksi kuussa. He tulevat sinne tapaaman ystäviään.
”Erityisesti kesällä täällä on mukava viettää aikaa. Tunnelma on hyvä, mutta joskus väkivaltainen. 99 prosenttia ajasta tämä on kuitenkin hyvä paikka”, Aryal sanoo.
Jokin aika sitten joku on käynyt Aryalin kimppuun puistossa. Vartija tuli väliin ja Aryal teki asiasta rikosilmoituksen. Nykyään hän on varautuneempi kulkiessaan kaupungilla, erityisesti Rautatieaseman läheisyydessä.
Mukharjee kehuu puiston puita, mutta pohtii, onko niitä liikaa, koska ne tekevät puistosta pimeämmän.
Kaisaniemenpuistossa oli rauhallista perjantai-iltana heinäkuussa.Kuva:Anton Kunnas / HS",news
"Helsinkiläisen hotellin tiloihin tulee kansainvälinen brändi. Samppa Lajusen kiinteistösijoitusyhtiö kertoi kesäkuussa vetäytyvänsä The Hotel Mariasta.
Hotellissa on 116 huonetta ja se sijaitsee Helsingin Kruununhaassa arkkitehti Evert Lagerspetzin vuonna 1885 suunnittelemassa rakennuksessa.Kuva:Vesa Moilanen / Lehtikuva
Kansainvälinen hotelliyhtiö Hilton avaa Suomen ensimmäisen Waldorf Astoria -hotellin Helsinkiin.
Helsingin Kruununhaassa sijaitseva The Hotel Maria nimetään uudelleen Waldorf Astoria Helsingiksi.
The Hotel Maria on aiemmin kohdannut talousvaikeuksia.
HelsinginKruununhaan epäonninen The Hotel Maria vaihtaa nimeä. Siitä tulee Waldorf Astoria Helsinki.
Nimenvaihto liittyy hallinnointisopimukseen, jonka kansainvälinen hotelliyhtiö Hilton on solminut singaporelaisen kiinteistö­sijoitusyhtiön M&L Groupin kanssa The Hotel Mariasta, yhtiö kertoo tiedotteessaan.
Samalla Hilton avaa Suomen ja Pohjoismaiden ensimmäisen Waldorf Astoria -hotellin Helsinkiin.
Hotelli aloittaa toimintansa uudella konseptilla myöhemmin tänä vuonna.
M&L Groupin toimitusjohtajaJocelyn Kumuskoo hotellin edistävän Helsingin vetovoimaa vaativien kansainvälisten matkailijoiden keskuudessa.
Waldorf Astoria on Hiltonin luksusbrändi. Sillä on 67 hotellia ympäri maailmaa, joista 34 on jo avattu ja 33 työn alla.
The Hotel Mariantaloustilanne on ollut julkisuudessa esillä.
Olympiavoittaja ja sijoittajaSamppa Lajusenkiinteistösijoitus­yhtiö Samla Capitalkertoikesäkuussa kirjaavansa alas rahastojensa omistukset ja sijoitukset, jotka liittyvät hotelliin.
Näin ollen Samla Capital ei ole enää mukana hotellin tai kiinteistöyhtiön operatiivisessa toiminnassa.
Helsingin Kruununhaassa sijaitsevaa The Hotel Mariaa on markkinoitu äärimmäisen ylellisyyden eli ”ultraluksuksen” kohteena. Se avautui loppuvuonna 2023.
Hotelliajautui kuitenkin talousvaikeuksiin muun muassa viivästyneiden rakennustöiden, koronapandemian ja Venäjän Ukrainan-hyökkäyssodan seurauksena.
Lajusen kiinteistösijoitusyhtiö ajautui monimutkaiseen vyyhtiin. Hotellin toimintaa on muun muassa rahoitettu yhtiön asuntorahaston varoilla, mikäherätti asuntorahastoon sijoittaneissa tuohtumusta.
Vuoden 2023 alussa lontoolainen sijoitusyhtiö Cheyne Capitalantoi 62 miljoonan euron lainanhotellille.
Hotellin taustalla oleva SC Hotels Operations Oy -kiinteistöyhtiö teki ensimmäisenä vuonnaan eli vuonna 2024 noin puolitoista miljoonaa euroa tappiota.",news
"Uusi kulkutie Kaisaniemen puiston ja kasvitieteellisen puutarhan välille voi avautua Helsingissä elokuussa.
Portti Kaisaniemenpuistosta kasvitieteelliseen puutarhaan on lukittu.Kuva:Marja Salomaa / HS
Kaisaniemenpuiston ja Yliopiston kasvitieteellisen puutarhan välinen kulkureitti saattaa avautua Helsingissä elokuussa.
Kasvitieteellisen puutarhan johtaja Marko Hyvärinen kertoo, että heillä on valmius avata uusi portti loppukesästä.
Puutarhan pitkäaikainen toive on ollut avata yhteys Kaisaniemenpuistoon ja kaupungin keskustaan.
Ratkaisukahta ihasteltua viheraluetta erottavan rautaportin ongelmaan on käsillä Helsingissä jo tänä kesänä.
Kulkureitti Kaisaniemenpuistosta Yliopiston kasvitieteelliseen puutarhaan saattaa nimittäin sittenkin avautua jo kesän loppupuolella. HS uutisoi puistoa ja puutarhaa erottavasta portista ja vaikeasta kiertotiestä maanantaina.
Kaisaniemenpuistosta Svante Olssonin puistotieltä on jo valmis suora yhteys kasvitieteellisen puutarhan uudelle portille, mutta portti on tiukasti lukittu. Tämän vuoksi kaikki kasvitieteelliseen suuntaavat joutuvat kiertämään alueen merenpuoleiselle sivustalle Kaisaniemenrantaan. Siellä keskivaiheilla aidattua aluetta on sisäänkäynti.
Kaisaniemenpuistosta on suora näköyhteys puutarhaan, mutta ei kulkua.
Uudenportin toisella puolella eli kasvitieteellisessä puutarhassa häämöttää työmaa-aita, joka rajaa myllättyä maata portin vieressä.
Kasvi- ja sienitieteen yksikön johtajaMarko HyvärinenLuonnontieteellisestä keskusmuseosta kertoo, että kasvitieteelliseen puutarhaan on suunnitteilla pieni kokoontumisalue ja erillinen portti pääsylippujen lukulaitetta varten.
Ihmiset siis tulisivat sisään Kaisaniemenpuiston puolelta pienelle hiekoitetulle aukiolle, josta he kulkisivat varsinaiselle puutarha-alueelle toisen portin kautta.
""Mutta ne kaikki ovat tulevien vuosien hankkeita. Nyt kun kaupunki on ilmeisesti saanut oman osuutensa valmiiksi, meillä on kyllä valmius avata uusi portti Kaisaniemenpuistoon loppukesästä, kenties elokuussa"", Hyvärinen sanoo.
Kukkaistutuksia portin pielessä.Kuva:Marja Salomaa / HS
Kasvitieteellisenpuutarhan pitkäaikainen haave on avata yhteys kohti Kaisaniemenpuistoa ja kaupungin keskustaa.
Nykyisellään kulku kasvitieteelliseen puutarhaan on Kaisaniemenrannassa. Unioninkadun vanha portti on ollut kiinni jo useita vuosia.
Yhteistyö kaupungin kanssa ei ole ihan sujunut aivan Luonnontieteellisen keskusmuseon toiveiden mukaisesti, sillä kasvitieteellisessä puutarhassa oli jo kahdeksan vuotta sitten valmius rakentaa uutta aitaa ja porttia.
Kaupunki lykkäsi kuitenkin Kaisaniemenpuiston peruskorjausta useilla vuosilla.
Kaupunki on nyt saanut valmiiksi puistoalueelle näyttävän muotopuutarhan, joka johtaa suoraan uudelle, tilapäisesti lukitulle portille.
Portillaei nyt ole kylttiä tai opasteita siitä, miten kasvitieteelliseen puutarhaan pääsee sisälle.
Yli-intendenttiHenry Väreviestitti HS:lle sunnuntaina, että kasvitieteelliseen puutarhaan tehdään parhaillaan uutta Helsinki 2100 -puutarhaa. Tämän puutarhan tavoitteena on esitellä Etelä-Suomessa vallitsevaa ilmastonmuutoksen muokkaamaa kasvillisuutta. Sen rakentaminen ei millään tavalla estä portin avaamista.
""Emme ole tehneet varsinaisia päätöksiä uuden sisääntuloportin avaamisen ajankohdasta, mutta meillä on kyllä valmius avata se vielä tämän kesän aikana"", Hyvärinen sanoo.",news
"Itäväylän liikenne oli suljettuna noin tunnin ajan, kun poliisi etsi taposta epäiltyä miestä. Liikenne suljettiin vaaratilanteiden ehkäisemiseksi.
Poliisi etsi taposta epäiltyä helsinkiläismiestä noin parin tunnin ajan. Itäväylä suljettiin etsintöjen ajaksi vaaratilanteiden ehkäisemiseksi.Kuva:Lukijan kuva
HelsinginHerttoniemessä tapahtuneesta tapon yrityksestä epäillyllä helsinkiläismiehellä on aiempaa rikostaustaa, kertoo päivystävä tutkinnanjohtaja, rikosylikomisarioHannu KortelainenHelsingin poliisilaitokselta.
Poliisilla oli Herttoniemessä iso operaatio myöhään lauantai-iltana. Liikenne Itäväylällä katkaistiin noin tunnin ajaksi.
Epäilty tapon yritys tapahtui ulkona Kipparlahdensilmukan läheisyydessä.
Teon jälkeen epäilty oli poistunut paikalta jalan. Poliisi etsi miestä lähialueilta. Liikenne Itäväylällä katkaistiin Kortelaisen mukaan vaaratilanteiden ehkäisemiseksi.
Poliisi sai epäillyn kiinni lähialueelta parin tunnin sisällä teosta. Kiinniotto sujui rauhallisesti, eikä epäilty tehnyt vastarintaa. Kortelaisen käsityksen mukaan epäilty on ollut yhteistyökykyinen myös alustavissa puhutteluissa.
Sekäepäilty että uhri ovat aikuisia helsinkiläisiä miehiä. Epäillyllä on aikaisempaa rikostaustaa.
”Ei mitään kovin hirveää, mutta hän on niin sanotusti poliisin tuttu”, kertoo Kortelainen.
Vielä ei tiedetä, oliko alkoholilla tai huumausaineilla osuutta asiaan.
Uhrin vammat vaativat sairaalahoitoa mutta eivät olleet hengenvaarallisia. Poliisin käsityksen mukaan miehet tunsivat toisensa entuudestaan.
Tilanteessa oli Kortelaisen käsityksen mukaan muutama silminnäkijä. Tilanteesta ei aiheutunut sivullisille vaaraa.
Itäväylä oli suljettuna liikenteeltä Kalasatamassa, Sörnäisten rantatieltä Itäväylälle johtavalla rampilla. Poliisi sai hätäkeskusilmoituksen noin kello 21.30 ja paikalla oli useita poliisiyksiköitä.
Poliisin on esitettävä epäiltyä vangittavaksi viimeistään tiistaina puolenpäivän aikaan.",news
"Uusia ylityspaikkoja on 40 eri puolilla kaupunkia. Niiden avulla ratikoiden arvellaan pysyvän paremmin aikataulussaan.
Jätkäsaareen on kesällä ilmestynyt raitiotien ylityspaikkoja, joissa jalankulkija on väistämisvelvollinen.Kuva:Kari Pullinen
Helsingin kantakaupungissa on otettu käyttöön 40 uutta raitiotien ylityspaikkaa, joissa jalankulkijan on väistettävä raitiovaunua.
Ylityspaikat eroavat suojateistä siten, että niihin ei ole maalattu valkoisia raitoja ja ne on merkitty uusilla liikennemerkeillä.
Muutoksen tavoitteena on parantaa raitiovaunujen aikataulussa pysymistä.
Helsinginkantakaupungissa on otettu käyttöön 40 uutta raitiotien ylityspaikkaa. Niissä, toisin kuin suojateillä, jalankulkijan on väistettävä raitiovaunua.
Ylityspaikkoja löytyy muun muassa Jätkäsaaresta, Ruoholahdesta ja Pasilasta.
Suojateitä on muutettu ylityspaikoiksi, jotta raitiovaunut pysyvät paremmin aikataulussa.
HS uutisoi ylityspaikoista kesäkuussa, jolloin paikallisia asukkaita äskettäin katuun ilmestyneet keskeneräiset merkinnät ihmetyttivät. Osalle asukkaista merkintöjen viesti jäi epäselväksi.
Kaupungin mukaan ylityspaikoista on positiivisia kokemuksia pikaraitiolinja 15:n varrelta, jossa kaupunkilaiset ovat tottuneet niiden turvalliseen käyttöön nopeasti.
Ylityspaikateroavat suojateistä siten, että niihin ei ole maalattu valkoisia raitoja. Jalankulkija tunnistaa ylityspaikan myös uusista raitiovaunusta varoittavista liikennemerkeistä.
Ajoratojen kohdalla suojatiet säilyvät ennallaan. Ylityspaikoilla jalankulkijan on kuitenkin väistettävä raitiovaunua.
Raitioteidenylityspaikkojen merkintätapa on määräaikainen kokeilu, johon Helsingin kaupunki on saanut poikkeusluvan Traficomilta.
Ylityspaikkoja toteutetaan sekä erillisinä liikennejärjestelyinä että isompien hankkeiden, kuten kadun peruskorjausten yhteydessä.
Kantakaupungissa on vielä noin 40 raitiotien ylittävää suojatietä, jotka voidaan muuttaa ylityspaikaksi tulevaisuudessa.
Varoitusmerkillä varmistetaan, että järjestely on selkeä myös silloin, kun tiemerkintä on lumen alla.Kuva:Pipsa Sinkko-Westerholm / HS",news
"Ullanlinnan Meripuistossa järjestetään ensimmäistä kertaa ruokaa ja musiikkia yhdistävä À la Park. Toinen uutuus on Oulunkylän Kipinä-festivaali.
Fullsteam Agency on jo pian 10 vuoden ajan järjestänyt Helsingissä myös Sideways-festivaalia. Tänä vuonna Sidewaysia ei kuitenkaan järjestetä. Arkistokuva.Kuva:Ville Maali / HS
Helsingissä järjestetään kaksi uutta musiikkifestaria heinä- ja elokuussa 2025.
À la Park -festivaali yhdistää ruokaa ja musiikkia Ullanlinnan Meripuistossa 1.-2. elokuuta.
Kipinä Festival järjestetään Oulunkylän urheilupuistossa 4.-5. heinäkuuta aikuisille festivaalikävijöille.
Helsinkiinsaapuu kuluvana kesänä kaksi uutta musiikkifestivaalia.
Elokuun alussa järjestetään ensimmäistä kertaa À la Park Ullanlinnassa. Tapahtuma yhdistää ajankohtaisia ravintoloita ja musiikkia.
Tapahtumapaikkana on Ullanlinnan kaupunginosassa sijaitseva, merenrannan tuntumaan sijoittuva Meripuisto.
Meripuistossa ei ole aikaisemmin järjestetty vastaavaa yleisötapahtumaa. Puistoa pilotoidaan festivaalialueena yhdessä Helsingin kaupungin kanssa.
Tapahtuman järjestävä Fullsteam Agency on jo pian 10 vuoden ajan järjestänyt Helsingissä myös Sideways-festivaalia. Tänä vuonna Sidewaysia ei kuitenkaan järjestetä.
Festarin ravintolatarjonnasta vastaa keittiömestariPipsa Hurmerinta. Esiintyjinä ovat esimerkiksiJosé González,Behm, Egotrippi,Ellinooraja Rodeo. Festarilla nähdään myös esimerkiksiJorma UotisenjaSami SykönsekäMaria Veitolanluotsaamia ohjelmanumeroita.
Perjantaista lauantaihin 1.–2. elokuuta vain aikuisille järjestettävä À la Park väittää ”ravistelevansa perinteistä festivaalikäsitystä”.
Oulunkylänurheilupuistossa puolestaan pidetään Kipinä Festival perjantaina ja lauantaina 4.-5. heinäkuuta.
Tapahtumanjärjestäjät kertovat Kipinän toteuttavan aikuisten festivaalikävijöiden mieltymyksiä ruoan, juoman ja musiikin teemoilla.
Aikuisille suunnatussa festivaalitapahtumassa tullaan järjestäjien mukaan panostamaan muun muassa viinibaareihin ja pop up -ravintoloihin.
Tapahtumassa esiintyy muun muassa JVG,Jenni Vartiainen,MirellajaKaija Koo.
Festivaaleilla on käytössä sinkkuasiakkaille suunnattu sinkkuranneke. Sen avulla sinkut tunnistavat toisensa ja voivat tutustua uusiin ihmisiin.
Tapahtuman järjestämisessä on United Festivals Oy:n lisäksi mukana jalkapalloseura IF Gnistan.",news
"Voimakkaimmat tuulenpuuskat ajoittuvat myöhäisen iltapäivän ja alkuillan tienoille, jolloin festivaaleilla on määrä esiintyä muun muassa Apocalyptica ja Motionless in White.
Yleisöä Tuska-festivaalilla perjantaina.Kuva:Juha Metso
Poikkeuksellisentuulinen sää vaikuttaa Tuska-festivaalin järjestelyihin, festivaalitiedottaa sivuillaan.
Festivaalialuetta on valmisteltu tuulenpuuskia varten poistamalla alueelta tuulelle alttiita elementtejä ja rakenteita, kuten lavoja ympäröiviä screenejä sekä aitakankaita ja somisteita. Alueelle on myös lisätty painoja ja tukia.
Festivaalialue avataan normaaliaikataulun mukaisesti kello 14. Tuska-festivaalin järjestäjät kertovat seuraavansa tilanteen kehittymistä jatkuvasti, ja kehottavat festarikävijöitä seuraamaan tapahtuman tiedotuskanavia mahdollisten tilannepäivitysten varalta.
Festivaalijärjestäjät eivät vastanneet HS:n haastattelupyyntöön.
Etelä- ja Varsinais-Suomeenon sunnuntaina odotettavissa voimakasta tuulta. Etelä-Suomessa on voimassa monin paikoin vaarallisen tuulen varoitus. Kaikista voimakkaimpien puuskien odotetaan osuvan Uudellemaalle.
Tuulenpuuskat voivat yltyä sunnuntaina iltapäivällä ja illalla Helsingissä jopa 15–19 metriin sekunnissa.
Yli 15 metriin sekunnissa yltyvät myrskypuuskat voivat kaataa yksittäisiä puita. 17 metriä sekunnissa puhaltava tuuli voi aiheuttaa isompaa tuhoa.
Matalapaineen myötä odotetaan myös runsaita sateita. Joillain alueilla voi sataa jopa 35 millimetriä.
Voimakkaimmattuulenpuuskat ajoittuvat ennusteiden mukaan myöhäisen iltapäivän ja alkuillan tienoille, jolloin festivaaleilla on määrä esiintyä muun muassaApocalyptica,Motionless in White,WhitechapeljaBattle Beast.
Lauantaina illalla esimerkiksi yhdysvaltalaisbändiNothing Morekertoi Instagram-tilinsä tarinassa, että keikkaa on siirretty alkamaan kello 20.15. Syytä siirtämiselle ei tarinassa kerrottu.
Oikaisu 29.6. kello 12.00: Whitechapel-yhtyeen nimi kirjoitettiin artikkelissa aiemmin virheellisesti White Chappel.",news
"Martti Pussisella on Clarksin sandaalit, jotka hänen vaimonsa Lena Pussinen osti hiljattain hänelle Stockmannilta. Lena Pussisen vadelmanpunaiset sandaalit ovat Dolce & Gabbana -merkkiset, kuten hänen laukkunsakin. ”Trendikästä pitää ehdottomasti olla”, pariskunta ajattelee.Kuva:Arttu Kokkonen
Sadepäivät ovat päättyneet – ainakin hetkeksi. Se tarkoittaa, että lenkkarikansana tunnetut suomalaiset vaihtavat kenkänsä kevyempiin.
Leena Friman on tuonut kullanruskeat, korolliset sandaalinsa Pariisista asti.Kuva:Arttu Kokkonen
”Kultaa pitää olla”, Leena Friman ajattelee.Kuva:Arttu Kokkonen
Hawa Abubakar ja Asana Ibrahim eivät välitä trendeistä, mutta kuten koko asun, kenkien tulee silti näyttää hyvältä. Myös laatu ohjaa ostovalintoja.Kuva:Arttu Kokkonen
Hawa Abubakarin helmisandaalit ovat kestäneet käytössä jo yhdeksän vuotta. Asana Ibrahim osti kenkänsä viime vuonna Ghanasta.Kuva:Arttu Kokkonen
Ulvilalainen Otto Itkonen lomailee joka kesä tätinsä luona Helsingissä. Itkonen kehuu kenkiensä mukavuutta ja taivaansinistä väriä. Itkonen kertoo pelaavansa jalkapalloa paljain jaloin, eli siihen sandaalit eivät valitettavasti sovi.Kuva:Arttu Kokkonen
Ira Koivusalo pitää ruskeasta väristä, joten nahkaiset Birkenstock-jalkineet sointuvat erinomaisesti hänen tyyliinsä. ”Todella mukavat kengät, mutta korkkipohja hieman murenee sateella”, Koivusalo sanoo.Kuva:Arttu Kokkonen
Helena Laitinen teki uransa vaateallala. Asu ohjasi tänäänkin hänen kenkävalintaansa: lenkkareihin olisi pitänyt laittaa sukat, mutta saatavilla olevat mustat sukat eivät sopineet muun asun kanssa yhteen. Laitinen päätyi hopeanhohtoisiin sandaaleihin, joiden kanssa sukkia ei tarvitse.Kuva:Arttu Kokkonen
Helena Laitinen ostaa kenkiä vain tarpeeseen.Kuva:Arttu Kokkonen
Siilinjärveltä Helsinkiin saapuneet Janne ja Tanja Toivanen ovat valinneet mukavat, kävelyyn sopivat sandaalit. Janne Toivasen kengät ovat Ecco-merkkiset, Tanja Toivasen taas Skechersit. ”Kyllä koko asuakin tulee mietittyä”, sanoo Tanja Toivanen.Kuva:Arttu Kokkonen
Englannin Kentissä asuva Brenda Lester kertoo käyttävänsä kimallesandaaleja usein. Kengät sopivat niin ikään sinisten caprien kanssa. Lester on pitkällä risteilyllä, joka sisältää muutaman tunnin kiertelyajan Helsingissä, ennen kuin laiva jatkaa seuraavaan kohteeseen.Kuva:Arttu Kokkonen
Brenda Lesterin turkooseissa sandaaleissa on tarkasti mietittyjä yksityiskohtia.Kuva:Arttu Kokkonen
Korkeasaareen matkalla olevat Hanna Jäntti ja Joni Räihä suosivat sandaaleja kelillä kuin kelillä, eivätkä juurikaan välitä kenkätrendeistä. ”Maku ja mielipiteet kyllä muokkautuvat trendien mukana”, pohtii Jäntti.Kuva:Arttu Kokkonen
Ruotsin Malungista vierailulla oleva Marie Bäcke seuraa mielellään trendejä. Bäcke kertoo, että hänen tämänpäiväinen kenkämallinsa on todella suosittu Ruotsissa. Alkuperäinen malli on Hermèsin, mutta Bäcke on valinnut hieman edullisemman version.Kuva:Arttu Kokkonen
Marie Bäcken sandaaleissa on käytännölliset tarraremmit.Kuva:Arttu Kokkonen
Oikaisu 11.7. kello 14.43: Toisin kuin jutussa aiemmin luki, Oton sukunimi on Itkonen eikä Ikonen.",news
"Merivesi kohosi Helsingin Laajasalossa ja heitti ”bilelautan” rannalle Tullisaareen, ja kun vesi laskeutui, lautta jäi maalle.
Pekka Vehkosen puoliksi omistama saunalautta rantautui hallitsemattomasti Ulla-Myrskyssä.Kuva:Ninni Bäckström / Lukijan kuva
Ulla-myrsky nosti merivettä Helsingin Laajasalossa, jolloin suuri 'bilelautta' ajautui rannalle Tullisaaressa.
Lautan omistaja Pekka Vehkonen kertoo lautan olleen vain yhdellä ankkurilla, koska toinen ankkuriköysi oli aiemmin vaurioitunut.
Vehkonen ja kaveriporukka saivat hinattua lautan takaisin vesille maanantaina.
HelsinkiläisenNinni BäckströminHelsingin Sanomiin lähettämä kuva näyttää, mitä voi tapahtua, kun tuuli ja sen puuskat ottavat vauhtia avoimelta merialueelta.
Myrsky nosti kookkaan lautan rannalle Laajasalon Tullisaaressa Helsingissä. Ulla-myrskyulottui Helsinkiinkin perjantaina 4. heinäkuuta.
”Lautta on ollut suhteellisen lähellä rantaa. Tuuli nosti meriveden korkeutta, lautta ajautui aaltojen mukana rannalle, ja kun vedenkorkeus laski, lautta jäi maalle”, Ninni Bäckström arvioi tapahtunutta.
Ilmatieteenlaitos kertoi tuoreeltaan, että merivedenkorkeus vaihteli paikallisesti voimakkaastikin, mikä aiheutti rannikolla tulvimista.
Bäckströmin mukaan lauttayrittäjiä on viipyillyt Tullisaarenselällä useamman kesän ajan ja kesien koko mitalta. Paikalliset kutsuvat lauttoja ”bilelautoiksi”. Niissä on muun muassa saunat ja ruokailutilat.
”Viikonloppuisin lautoilta kuuluu vähän enemmänkin musiikkia”, Bäckström arvioi bilelautta-kutsumanimen syntyä.
Onnettomuuslautantoinen omistajista vastaa puhelimeen sairaalasta.
”Käärme perkele puri. Just siellä Tullisaaressa. En edes huomannut. Ilmeisesti kyy. Jalka turposi”,Pekka Vehkonenaloitti kuulumisilla.
Entä se lautta?
Vehkonen kertoo, ettei varsinaisesti vuokraa lauttaa, vaan se toimii kaveripiirin vapaa-ajan viettopaikkana.
Vahkonenkertoo olleensa etukäteen tietoinen tulevasta myrskystä, ja lautta oli siirretty lähemmäs rantaa. Jos tuuli puhaltaisi ankarasti, lautta ei karkaisi ulapalle. Ei karannut, mutta karkasikin rantaan.
”Se on normaalisti kahdella ankkurilla. Muutama päivä aiemmin joku ajoi toisen ankkuriköyden yli. Nyt lautta oli vain yhdellä ankkurilla ja se karkasi.”
Vehkonenoli tapahtuma-aikaan Hangon regatassa. Palattuaan maanantaina Helsinkiin hän keräsi kaveriporukan, ja lautta saatiin hinattua vesille.
”Olin vähän kokematon. Yleensä meren pohjassa on kiviä ja ankkurit pitävät. Normituulella lautta olisi pysynytkin. Tuossa kohdassa merta on kuitenkin mutapohja, ja lautta tarvitsee muta-ankkurin. Semmoisen, joka menee mudan läpi, ja pitää.”
”Sain hyvän opetuksen, ja käärmekin puraisi. Kosti.”
Tiistaina rannalle singahtanut lautta oli jo siirretty Pyysaaren venesataman suuntaan.Kuva:Ninni Bäckström / Lukijan kuva",news
"Helsingissä on vain niukasti 1800-luvun rakentamista jäljellä. Nyt kahta harvinaisuutta huutokaupataan jo toista kertaa.
Marian sairaala-alueen kaksi hirsitaloa purettiin viime kesän aikana ja vietiin varastoon osina. Kuvassa kulkutautipaviljonki toukokuussa 2024.Kuva:Risto Vuorio
Helsingin kaupunki järjesti huutokaupan Marian sairaalan alueen 1890-luvulla rakennetuista hirsitaloista.
Desinfiointimajalle on tehty 1 000 euron tarjous, mutta kulkutautipaviljonki ei saanut yhtään ostajaa.
Rakennukset purettiin viime kesänä startup-alueen tieltä ja niiden osat on varastoitu Vuosaareen.
Helsinginhistoriallisten hirsirakennusten säilyttäminen on osoittautumassa mutkikkaaksi operaatioksi.
Kyse on kahdesta Marian sairaalan hirsitalosta, jotka purettiin alueelle rakennettavan startup-keskittymän alta pois.
Molemmat 1890-luvulla rakennetut talot, vanha kulkutautipaviljonki ja desinfiointivierasmaja, purettiin viime kesän aikana, ja hirret siirrettiin välivarastoon.
Tarkoitus oli myydä rakennukset eniten tarjoavalle, joka sitten pystyttäisi ne uudelleen. Näin kävikin, mutta nyt rakennukset ovat päätyneet uudelleen huutokaupattavaksi.
Viimevuotisen tarjouskilpailun voittaja vetäytyi kaupasta.
HSkertoi lokakuussa 2024, että taho, jonka oli tarkoitus pystyttää hirsitalot vetäytyi hankkeesta.
Vuokraus- ja myyntitiimin tiimipäällikköJari HooliHelsingin kaupungilta kuvailee tilannetta ”tyypilliseksi”.
”Lauantai-iltana on helppo tehdä osto.”
Ostaja ei ollut perehtynyt asiakirjoihin. Lopulta hän päätyi perumaan kaupan, koska se ei vastannut hänen odotuksiaan.
Hoolin tiedossa ei ole, tuliko kaupan peruneelle maksettavaksi huutokaupoissa yleisesti käytössä oleva sanktio.
Tarkoituksena oli, että hirsitalot rakennetaan muualle, sillä Helsingissä on vain niukasti 1800-luvun rakentamista jäljellä.
Talojen rakennusosat on varastoitu kuivaan tilaan Helsingin Vuosaaressa.
Helsinginkaupungin järjesti uuden huutokaupan Marian sairaalan alueen 1800-luvun hirsitaloista. Huutoaika päättyi tiistaina, tarjouksia tuli vain yksi.
Rakennuksista toiselle, desifiointimajalle, ilmaantui mahdollinen ostaja. Talon rakennusosille on tehty 1 000 euron huutokauppatarjous.
”Hinta vaikuttaa kovin alhaiselta”, tiimipäällikkö Jari Hooli sanoo.
Kaupungillaon nyt kolme päivää perehtyä korkeimman huutajan tarjoukseen.
Helsinki perehtyy huutokauppaportaalin kautta huutajaan ja pyrkii saamaan huutajan selville. Kauppa voidaan vielä joko hyväksyä tai hylätä.
Rakennuksista toiselle, kulkutautipaviljongille, ei ilmaantunut huutokaupan päättyessä yhtään ostajaa. Hoolin mukaan kaupunkiympäristön toimiala laittaa kohteen todennäköisesti uudelleen myyntiin.",news
"Helsingin poliitikot ovat saaneet valmiiksi uuden strategian. Sieltä löytyy myös uusi junaseisake Kallion ja Alppiharjun väliin.
Helsingin päärautatieaseman ja Pasilan aseman välimatka on kolme kilometriä. Niiden välimaastoon Helsinginkadun tuntumaan on ehdotettu uutta lähiliikenteen juna-asemaa jo vuosia sitten. Kuva Helsinginkadun ylittävältä sillalta vuodelta 2015.Kuva:Juha-Pekka Laitinen / HS
Helsingin poliittiset ryhmät ovat sopineet alustavasti kaupungin kehityssuunnitelmista seuraavalle neljälle vuodelle.
Suunnitelmiin kuuluu muun muassa uusi juna-asema Helsinginkadulle ja Itäkeskuksen kehittäminen.
Kaupunki haluaa lisätä julkista taidetta, vehreyttä ja parantaa palveluita ilman verojen korotuksia.
Helsinginpäättäjillä on yllättävä suunnitelma kantakaupungin liikenteeseen: uusi junaseisake.
Idea löytyy poliitikkojen tuoreesta neljän vuoden suunnitelmasta. HS on saanut käsiinsä strategialuonnoksen, josta on saatu aikaiseksi sopu ja joka on parhaillaan valtuustoryhmien käsittelyssä.
Tähän juttuun on koottu suunnitelman tärkeimmät kohdat.
Paperipitää sisällään uuden Helsinginkadun juna-aseman perustamisen pääradalle Pasilan ja päärautatieaseman väliin.
Uusi asema helpottaisi etenkin Töölön ja Kallion asukkaiden liikkumista. Asema olisi tarkoitettu lähiliikennettä varten.
Lähijuna-asemasta tehtiin valtuustoaloite kuusi vuotta sitten, mutta silloin idea hautautui keskusteluun maanalaisesta Pisara-radasta.
Pisara oli ajateltu junien maanalaiseksi kiertolenkiksi kantakaupungin alla. Kalliille hankkeelle ei lopulta löytynyt rahoittajia eikä valtiota saatu mukaan.
Myös Helsinginkadun lähiliikenneaseman toteutus edellyttää yhteistyötä valtion kanssa.
Strategialuonnoson kaikkiaan 18-sivuinen, ja siinä on otettu huomioon kaikki mahdollisen elämänalueet ja eri kaupunginosat.
Aivan oma kokonaisuutensa on Itäkeskus, jossa jo tehtyjen päätösten vuoksi tapahtuu lähivuosina paljon.
Kulttuurikeskus Stoan laajennus ja Puhoksen täydennysrakentaminen etenevät. Itäkeskuksen vilkkaassa uimahallissa alkaa laaja peruskorjaus tällä valtuustokaudella.
Myös Itäkeskuksen metroasemaa ja muitakin joukkoliikenneyhteyksiä parannetaan.
Kaiken lisäksi uusi strategia lupaa kaupunginosaan uutta ulkotapahtumapaikkaa, jonka sijaintia ryhdytään kartoittamaan.
Itäkeskuksen lisäksi tykkänään uudelle päättäväisyyden tasolle ovat nousemassa Pitäjänmäen, Herttoniemen ja Vallilan alueet. Niiden tulevaisuutta teollisuuden, kaupallisten toimintojen, mutta myös asumisen alueina viedään eteenpäin.
Pitäjänmäenvajaakäyttöiselle teollisuusalueelle aletaan tehdä osayleiskaavaa, joka mahdollistaa asumisen. Alueesta on käyty kiivasta vääntöä koko viime valtuustokauden ajan, koska Vihdintien toiselle puolelle soviteltu Riistavuoren asuinalue on aiheuttanut kiivasta vastarintaa.
Strategiapaperissa on jaettu eri raidehankkeita kahteen kastiin siten, että Vihdintien ratikkaa eli Länsi-Helsingin raitiotietä sekä Länsisataman raitiotietä viedään eteenpäin. Länsisataman raitiotiellä on tarkoitettu Laajasalon raitiotien jatkamista Hakaniemenrannasta keskustan läpi Jätkäsaareen.
Viikin-Malmin raitiotietä vasta edistetään, jos valtio tulevaisuudessa suostuisi tulemaan mukaan 50 prosentin kustannusosuudella.
Mäkelänkadun bulevardisointihanke jaetaan kahtia siten, että tällä valtuustokaudella edistetään Käpylän juna-aseman ympäristön kehittämistä.
Seuraavalle valtuustolle jää Mäkelänkadulle sovitellun pikaraitiotien jatko. Mäkelänkadun peruskorjaus alkaa vuoden lopulla.
Poliitikothaluavat edelleen panostaa keskustan elinvoimaan. Taide- ja kulttuuri nähdään yhtenä keinona lisätä keskustan vetovoimaisuutta.
Etelärannan laiturialueiden uudistaminen, uuden arkkitehtuuri- ja design-museon rakentaminen sekä satamaliikenteen jakaminen Katajanokalle ja Jätkäsaareen viedään maaliin.
Helsinki haluaa myös kaksinkertaistaa julkisen taiteen määrärahan, jonka avulla kaupunkikuvaan saataisiin muun muassa seinämaalauksia.
Kaupunkikuvaahalutaan myös viherryttää entistä määrätietoisemmin. Valmiiseen kaupunkirakenteeseen, katujen varsille ja aukioille halutaan lisää puita ja pensaita.
Strategialuonnoksessa on kirjattu uudeksi ilmastotavoitteeksi päästöjen vähentäminen 85 prosentilla vuoteen 2030 mennessä. Vertailuvuotena on vuoden 1990 päästötaso.
Keinoissa viitataan joukkoliikenteen suosion kasvattamiseen ja sähköautojen latausinfran lisäämiseen.
Polttomoottorikieltoa ja ruuhkamaksuja ohjelmassa ei edes mainita, niitä siis tuskin edistetään tulevana kautena.
Helsinki haluaa hillitä joukkoliikenteen lipunhintojen nousua siten, että ne tällä valtuustokaudella jopa reaalihinnoissa halpenisivat.",news
"Silta on huonokuntoinen, mutta sen uusiminen siirtyy ensi vuoteen.
Susisaaren sillan uusimisen piti alkaa juhannuksen jälkeen. Juhannuksena otetussa kuvassa näkyy siltaremontista kertova kyltti.Kuva:Antti Aimo-Koivisto / Lehtikuva
Suomenlinnan vilkkaimman sillan peruskorjaus siirtyy vuodella eteenpäin vuoteen 2026 hankintaongelmien vuoksi.
Helsingin kaupungin projektirakennuttamisen tiimipäällikkö Annina Mattsson kertoo, että kilpailutuksessa oli puutteita.
Susisaaren silta on huonokuntoinen ja sen korjaaminen on ajankohtaista.
Suomenlinnanvilkkaimman sillan korjaus siirtyy ensi vuoteen.
Susisaaren silta Suomenlinnassa oli alun perin tarkoitus peruskorjata kesän ja syksyn 2025 aikana.
Korjaus siirtyy hankinnan puutteiden vuoksi. Urakka joudutaan kilpailuttamaan uudelleen. Uusi kilpailutus sillan peruskorjauksesta pidetään loppuvuodesta 2025. Työt aloitetaan vuonna 2026.
Sopimushankkeesta purettiin yhteisymmärryksessä urakoitsijan kanssa, kertoo projektirakennuttamisen tiimipäällikköAnnina MattssonHelsingin kaupungilta.
Mattssonin mukaan kilpailutuksessa on ollut puutteita. Moitteita on ollut myös kaupungin omassa toiminnassa, Mattsson sanoo.
Puutteiden vuoksi urakoitsija ei täyttänyt kaupungin asettamia vaatimuksia.
Mattssonin mukaan kaupunki on esittänyt urakoitsijalle vaatimuksia, mutta ei katsonut riittävän tarkasti, että vaatimukset toteutuvat.
Hankkeen aikataulu ehti venyä. Susisaaren sillan uusimisen piti alkaa juhannuksen jälkeen. Nyt sillan urakointi siirtyy ensi keväälle.
”Valitettavaa, mutta välillä käy näinkin.”
Susisaarensillan korjaaminen on ajankohtaista, sillä sen kansilankutus on huonokuntoinen.
Peruskorjauksessa siltaan vaihdetaan uusi, leveämpi puukansi, levennetään rantatukia ja kunnostetaan sillan teräsosat. Teräsosien maalaamisen vuoksi työ on suunniteltu tehtäväksi kesäaikaan.
Remontin ajaksi rakennettiin väliaikainen silta noin 70 metrin päähän nykyisestä sillasta. Ensi kevääseen asti käytössä on siis kaksi siltaa.
Susisaaren silta yhdistää Ison Mustasaaren ja Susisaaren. Silta sijaitsee Suomenlinna-museon vieressä.",news
"2016-syntyneiden sarjassa FC Honka ja EBK pelasivat vastakkain. Pelin kulkua hankaloitti ajoittain suuri vesilammikko.Kuva:Rio Gandara / HS
Harmaa sää ei lannistanut monipäiväiseen jalkapalloturnaukseen osallistuvia.
Helsinki Cupissa koettiin suuria tunteita sateesta huolimatta.
Kannustajat ja pelaajat eivät antaneet sateen lannistaa, vaan saapuivat kentälle sateenvarjoin varustautuneina.
50. kerran järjestettävä Helsinki Cup tuo Helsinkiin yli 1 800 joukkuetta yhteensä 20:stä eri maasta.
Joviidettäkymmenettä kertaa järjestettävä jalkapalloturnaus Helsinki Cup alkoi maanantaina pääkaupungissa. Tapahtuma tuo Helsinkiin yli 1 800 joukkuetta yhteensä 20:stä eri maasta. Monelle lapselle ja nuorelle lauantaihin asti kestävä turnaus on kesän kohokohta.
Tiistaiaamun rankkasade jätti vihertävän nurmen pinnalle suuria lammikoita ja mutakylpyjä, mutta ei lannistanut tunnelmaa. HS:n kuvaajaRio Gandaratallensi suurien tunteiden kimaran Siltamäen urheilupuistossa ja Käpylän kentällä.
Kirsi Kaukomaa saapui pienestä sateesta huolimatta lastenlastensa kanssa kannustamaan pelaajia. Sateen suojaksi riittivät pelkät sateenvarjot. Kannustaminen on hänelle pitkä perinne: ”Käyn aina täällä, satoi tai paistoi.”Kuva:Rio Gandara / HS
Saara Järvelä on toista kesää töissä ensiapuhenkilönä Helsinki Cupissa. Hän oli varautunut sateeseen sadetakilla, sadevarjolla ja keksipaketilla. Vaikka turnaus on ollut vauhdikas, ei sen suurempia onnettomuuksia ole käynyt, Järvelä kertoi. Hän arvioi, ettei sade vaikuta merkittävästi tapaturmien määrään.Kuva:Rio Gandara / HS
Osa kannustajista oli varustautunut pitkäänkin kannustamiseen sateessa.Kuva:Rio Gandara / HS
Johanna Eronen saapui kentänlaidalle kannustamaan oman lapsen joukkuetta, HPS:ää. Hän kertoi varautuneensa paljon pahempaan vesisateeseen sekä jopa mahdolliseen kentänvaihtoon. Kenttä oli kuitenkin pysynyt hyvässä kunnossa ja vaatteetkin kuivana. ”Nyt odottelemme turnauksen ensimmäistä maalia”, hän naurahti.Kuva:Rio Gandara / HS
Tilanne oli 3-0 vastustajan hyväksi, kun Väinö Eronen heitti palloa.Kuva:Rio Gandara / HS
Myös Simo Salo tuli kannustamaan omaa poikaansa. Toistaiseksi takkiin on tullut, etenkin kun joukkue pelaa vanhempien sarjassa. Leppäkerttusateenvarjoon hän tarttui siinä toivossa, että käden kipsi pysyisi kuivana. ”Pysyy kuivana, kun vaan pukeutuu hyvin”, hän totesi.Kuva:Rio Gandara / HS
Erotuomari joutui tyynnyttelemään hetkittäin voimakkaitakin tunteita.Kuva:Rio Gandara / HS
Sadeasuja löytyi joka lähtöön.Kuva:Rio Gandara / HS
Siri Holmqvist, 5, löysi vaihtoehtoista tekemistä sillä välin, kun hänen veljensä pelasi turnauksessa. Perhe oli tullut Kauniaisista kannustamaan joukkuetta, jossa pelaa sekaisin suomen- ja ruotsinkielisiä. Vaikka joukkue ottikin takkiin ranskalaisilta, kentän meno oli elävää ja hyväntuulista.Kuva:Rio Gandara / HS
Siri Holmqvist, 5, teki mudasta ”bulleja” eli pullia.Kuva:Rio Gandara / HS
Iija Uusi-Rauva kannusti keltaisessa sadetakissa omaa lastaan. Toistaiseksi takki oli säilynyt lähes kuivana.Kuva:Rio Gandara / HS
Helsinki Cup jatkuu lauantaihin saakka. Lopputurnaukselle on odotettavissa astetta kuivempaa säätä.Kuva:Rio Gandara / HS",news
"Puhoksen kauppakeskuksen Bamyan Market säilytti itsejauhamaansa jauhelihaa liian lämpimässä. Lisäksi rotilla oli pääsy tiloihin.
Itämaista ruokaa myyvä kauppa sijaitsee ostoskeskus Puhoksessa. Myymälässä lensi lintu vapaana, kun HS kävi paikalla keskiviikkona.Kuva:Outi Neuvonen / HS
Helsingin kaupunki on antanut Bamyan Market Oy:lle virallisen määräyksen vakavien elintarviketurvallisuuspuutteiden vuoksi.
Itäkeskuksessa sijaitsevassa kaupassa havaittiin puutteita muun muassa omavalvonnassa, kylmäsäilytyksessä ja hygieniassa.
Esimerkiksi jauhelihaa säilytettiin jopa 16 celsiusasteen lämpötilassa sallitun 4 asteen sijaan.
Kaupalla on 6. elokuuta asti aikaa korjata epäkohdat tai se voi saada jopa 10 000 euron uhkasakon.
Helsinginkaupungin elintarviketurvallisuusyksikkö on antanut Bamyan Market Oy:lle virallisen määräyksen vakavien elintarviketurvallisuuspuutteiden vuoksi.
Bamyan Market on itämaisia elintarvikkeita myyvä kauppa, joka sijaitsee Puhoksen ostoskeskuksessa Helsingin Itäkeskuksessa.
Kaupunki määrää, että kaupan on säilytettävä elintarvikkeita nykyistä kylmemmässä, huolehdittava käsinpesusta, estettävä esimerkiksi rottien pääsy tiloihin sekä ryhdyttävä seuraamaan toimintaa kaupassa, kuten säilytystilojen lämpötiloja. Tiloissa ei havaittu rottia tarkastuskäynnillä.
Tarkastuksissa havaittiin muun muassa puutteita omavalvonnassa, kylmäsäilytyksessä, hygieniassa ja pakkausmerkinnöissä eikä puutteita korjattu huomautuksista huolimatta.
Esimerkiksi itsejauhettua jauhelihaa säilytettiin jopa +16 °C:n lämpötilassa, mikä ylittää reilusti sallitun +4 °C:n rajan. Lisäksi tuotteista puuttuivat lain vaatimat suomen- ja ruotsinkieliset merkinnät.
”Puutteet voivat aiheuttaa vaaraa kuluttajien terveydelle ja johtaa harhaan”, päätöksessä todetaan.
Kauppaan tehtiin valvontasuunnitelman mukainen tarkastus maaliskuussa. Kesäkuussa kaikkia epäkohtia ei ollut korjattu opastuksesta ja kehotuksesta huolimatta.
Yritys ei esimerkiksi ole seurannut kylmäkalusteiden ja elintarvikkeiden lämpötiloja eikä ole pitänyt niistä kirjaa.
Päätöksenmukaan marketin lihatiskissä oli myynnissä itsejauhettua jauhelihaa, jonka lämpötilat olivat piikkimittarilla mitattuna +10,3 °C ja +9,4 °C. Myymälässä säilytettiin itsejauhettua jauhelihaa lihalaatikossa lihankäsittelyhuoneessa, jonka lämpötila oli noin +16 °C.
Marketin varastotilat ovat pienet suhteessa tilattuun tavaramäärään. Suuren tavaramäärän vuoksi tilojen puhtaanapito ja huoltaminen on mahdotonta, päätöksessä sanotaan.
Varastotilojen lisäksi elintarvikkeita säilytettiin sosiaalitiloissa ja elintarvikehuoneiston ulkopuolella olevalla käytävällä. Myös sitrushedelmiä säilytettiin ruhokylmiössä, kun hedelmä- ja vihanneskylmiö oli täynnä muita elintarvikkeita.
Toisestahenkilökunnan vessasta puuttui kokonaan käsisaippua ja käsipaperi. Käsisaippuaa ei ollut myöskään lihankäsittelyhuoneessa.
Lähes jokaisesta marketin maahantuomasta elintarvikkeesta puuttuivat suomen- ja ruotsinkieliset pakkausmerkinnät. Itsepalvelumyynnissä oli pakkaamattomia leivonnaisia, joiden elintarviketiedot eivät olleet yrityksen tiedossa.
Marketti tuo maahan raakalihaa sisämarkkinoilta, mutta ei ole tehnyt sisämarkkinatuonti-ilmoituksia Ruokavirastolle.
Yrityspiti myymälän ollessa avoinna varastotilojen ovia suoraan ulos auki. Alueella esiintyy paljon rottia, joten rotilla on suora pääsy myymälän tiloihin. Varaston lattialla oli avattuja elintarvikepakkauksia helposti haittaeläinten saatavilla.
Tarkastuksella ei havaittu merkkejä haittaeläimistä, mutta toisaalta varasto oli niin täynnä tavaraa, ettei tiloja päässyt tutkimaan.
Kaupalla on 6. elokuuta asti aikaa korjata havaitut epäkohdat.
Mikäli määräyksiä ei noudateta määräaikaan mennessä, kaupunkiympäristölautakunta voi määrätä jopa 10 000 euron uhkasakon.
HS kävi keskiviikkona jutun julkaisemisen jälkeen paikan päällä, jolloin kaupan katossa lensi lintu vapaana. Osa puutteista kaupassa oli kuitenkin jo korjattu.
Yrittäjä ei tällöinkään halunnut kommentoida tarkastuksissa havaittuja puutteita elintarviketurvallisuudessa. Hänen mielestään maailmassa on muitakin ongelmia, joista lehden tulisi kirjoittaa.",news
"Husin johtoon palkattiin henkilö lainvastaisesti. Husin toimitusjohtaja ei vertaillut ehdokkaita vaan esitti tuttuaan virkaan.
Husin toimitusjohtaja Matti Bergendahl.Kuva:Outi Pyhäranta / HS
Helsingin ja Uudenmaan sairaanhoitopiirin (HUS) toimitusjohtaja Matti Bergendahl esitti työkaveriaan johtajaksi ilman riittävää vertailua.
Husin hallituksen jäsen Ilkka Taipale (sd) valitti päätöksestä, koska ei saanut riittäviä tietoja hakijoista päätöksentekoa varten.
Hallinto-oikeus kumosi valinnan, koska hakijoiden keskinäistä vertailua ei ollut tehty lain vaatimalla tavalla.
Husinjohtoon palkattiin nykyisen toimitusjohtajanMatti Bergendahlintyötoveri, mutta valinta kumottiin äskettäin Helsingin hallinto-oikeudessa.
Hus päätti palkkauksesta tammikuussa 2024 ja antoi tuolloin toimitusjohtajalle valtuudet aloittaa palkkaneuvottelut asiassa. Valitun henkilön palkkaamista suositteli toimitusjohtaja.
Palkkauksesta valitti kaksi henkilöä, joista toinen on Husin yhtymähallituksen jäsenIlkka Taipale(sd).
Toinen valittajista piti valintaa väärin toteutettuna, sillä Bergendahl oli siinä mukana palkkaamassa toimeen entistä ja nykyistä alaistaan ja oli valittajan mielestä siksi esteellinen.
Esivalinnan hallitusta varten teki ryhmä Husin johtajia 51 hakijasta. Yksi ryhmään kuuluneista johtajista oli Bergendahl. Valittu henkilö toimi sijaisena kyseisessä toimessa ja oli sitä aiemminkin työskennellyt toimitusjohtajan alaisuudessa.
Hallinto-oikeus ei kuitenkaan pitänyt palkatun ja Bergendahlin välistä yhteyttä riittävän merkityksellisenä.
Taipaleenvalitus koski sitä, että hän piti työhön hakeneiden ansiovertailua vähäisenä.
Lain mukaan virkasuhteeseen valittaessa on tehtävä riittävä hakijoiden keskinäinen vertailu. Nyt tätä ei ollut tehty.
Taipale esitti jo kokouksessa tammikuussa 2024 asian siirtämistä pöydälle, sillä hän oli saanut nimilistan hakijoista vasta kokouksen esityslistan ilmestymisen jälkeen ja piti saamiaan tietoja vähäisinä.
Pöydälle jättämistä tuki vain kokoomuksen lohjalainen jäsenMikko Piirtola, joten palkkaamisesta päätettiin samassa kokouksessa.
Päätöksen valinnasta teki Husin yhtymähallitus, jossa toimitusjohtaja Bergendahl toimii asioiden esittelijänä.
Helsinginhallinto-oikeus katsoo, että hakijoiden vertailu oli vähäistä ja kumosi johtajavalinnan.
”Valintamenettelyn tulee osoittaa, että hakijoita on tosiasiassa vertailtu keskenään kaikkien valintaperusteiden osalta”, hallinto-oikeus toteaa.
Nyt valinnasta ei oikeuden mukaan käy ilmi, onko hakijoiden ansioita vertailtu toisiinsa ja valintaperusteisiin ja jos vertailua on tehty, niin millä perusteilla. Yhtä lailla jää oikeuden mukaan epäselväksi, miksi juuri kyseinen henkilö on katsottu muita ansioituneemmaksi.
Hus kiisti kaikki väitteet. Se väitti laatineensa kirjallisen vertailun, jossa on ”mahdollisimman yksityiskohtaisesti” vertailtu hakijoita.
Hus myös väitti vastineessaan, että se on kuvannut yksityiskohtaisesti, miksi kyseinen henkilö on palkattu johtajaksi.
Lisäksi Hus huomautti, että toimitusjohtaja ei ollut esteellinen osallistumaan päätöksentekoon.",news
"Näytön ongelma ei HSL:n mukaan liity maanantaiseen metroliikenteen katkoon.
Näyttö kertoi maanantaiaamuna Lauttasaaren aseman matkustajille seuraavan metron tulevan vasta lähes kolmen tunnin päästä. Kyse oli viasta näytössä, ja metro kulkee normaalisti.Kuva:Lukijan kuva
Ihmisiäkohtasi Lauttasaaren metroasemalla kuuden aikoihin tiistaiaamuna hämmentävä näky. Laitevian vuoksi taulu ilmoitti seuraavan metron tulevan vasta kolmen tunnin päästä.
Metro kulkee kuitenkin täysin normaalisti, kertoo Helsingin seudun liikenteen eli HSL:n viestinnän päivystäjäAnton Aaltonen.
Kyseessä on laitteen vika, jonka selvittämisen HSL on aloittanut.
Myös Niittykummun metroaseman näytössä oli aiemmin samanlainen hetkellinen vika, mutta näyttö on jo palautunut normaaliksi. Myöskään Lauttasaaren näytön häiriön ei pitäisi kestää kauan.
”Onhan se hämmentävän näköinen”, Aaltonen toteaa.
Näytön vika ei Aaltosen mukaan liity suoraan maanantaiseen metroliikenteen katkoon.
Metroliikenne oli maanantaina poikki Kivenlahden ja Kaitaan asemien välillä.",news
"Demokraattiseen hallintoon tottuneelle toimittaja Marja Salomaalle kirkon piispajohtoisuus näyttää vanhanaikaiselta.
Helsingin tuomiokapitulin päätös on herättänyt protesteja seurakuntaneuvostojen varapuheenjohtajilta.Kuva:Paula Kaskimaa / IS
Kirkon piispajohtoisuus vaikuttaa vanhanaikaiselta, kirjoittaa toimittaja Marja Salomaa.
Tuomiokapituli voi päättää kirkkoherran valinnasta seurakuntaneuvoston tahdon vastaisesti.
Helsingin tuomiokapitulin päätös on herättänyt protesteja seurakuntaneuvostojen varapuheenjohtajilta.
Seurakuntaneuvostolla olisi paremmat mahdollisuudet arvioida ehdokkaiden johtamistaitoja, Salomaa kirjoittaa.
Kuntapuolendemokratiassa tietää, että vaaleilla valittu valtuusto on kunnan ylin päättävä elin.
Sitä voisi kuvitella, että suorilla vaaleilla valittu seurakuntaneuvosto olisi samassa asemassa kirkkohallinnossa. Näin ei ole.
Virkakoneisto (lue: tuomiokapituli) voi kirkkoherran vaalitavassa ihan laillisesti päättää toisin kuin seurakuntaneuvosto on tahtonut.
Helsingin tuomiorovastin vaalitavassa tuomiokapituli käveli seurakunnan yli äänin 4–1. Tuomiorovasti valitaankin suoralla kansanvaalilla, vaikka neuvosto oli toista esittänyt.
Täytyy ymmärtää, että seitsenhenkisessä tuomiokapitulissa puhetta johtaa piispa ja kokoonpanossa on viisi hänen alaistaan (kaksi suoraan ja kolme välillisesti) ja yksi maallikkojäsen hiippakuntavaltuustosta. Seurakuntaneuvostossa on 16 maallikkojäsentä, ja puhetta johtaa kirkkoherra.
HelsinginpiispaTeemu Laajasaloon perustellut omaa vastaesitystään sillä, että kirkkolaissa kansanvaali on ensisijainen.
Tämä ei tarkalleen ottaen pidä paikkaansa, koska kirkkolaki ei suoraan ota kantaa kummankaan vaalitavan puolesta. Sen yhdeksännessä luvussa käydään läpi, millä tavalla kirkolliset vaalit (seurakuntavaalit ja mahdollinen kirkkoherranvaali) käytännössä järjestettäisiin.
Voidaan tietysti tulkita, että Kirkkojärjestyksessä kansanvaalin ensisijaisuus tulee näkyviin, koska siellä lukee, että tuomiokapituli voi päättää kirkkoherran valinnasta välillisellä vaalilla (seurakuntaneuvosto valitsee). Jos siis kukaan ei pyydä, järjestetään kansanvaali.
Tuomiokirkkoseurakunta pyysi, mutta eipä tuomiokapituli esitystä hyväksynyt.
Tämä on Helsingin oloissa poikkeuksellista.
Poikkeuksellisuudesta kertoo, että Helsingin hiippakunnan 19:sta seurakunnasta 11:n seurakuntaneuvoston varapuheenjohtajat protestoivat tuomiokapitulin päätöstä Kirkko ja kaupunki -lehdessä. Varapuheenjohtajat ovat luottamushenkilöiden nokkamiehiä, sillä neuvostoissa puhetta johtaa aina kirkkoherra.
Varapuheenjohtajien viesti on, että lainsäädännössä molemmat vaalitavat ovat samanarvoisia. Välillisestä vaalitavasta päättävät seurakunnat ja tuomiokapituli yhdessä, ja molempien pitää perustella ratkaisunsa.
Minulleon selitetty, että ero kunnallisen ja seurakuntien demokratian välillä pitää ymmärtää tehtävienjaolla.
Seurakuntien tehtävänä on huolehtia jumalanpalveluksista, ja muista kirkollisista toimituksista, kristillisestä kasvatuksesta, sielunhoidosta, diakoniasta, lähetystyöstä ja muista kristilliseen sanomaan perustuvista julistus- ja palvelutehtävistä.
Tuomiokapitulin tehtävänä on kirkkolain mukaan valvoa seurakuntien toimintaa ja tehtävien hoitoa.
Kansanvaalin puolustajat kehuvat historiallista vaalitapaa sillä, että seurakuntalaiset pääsevät käyttämään valtaa. Kansanvaali on tyypillinen pienissä seurakunnissa, ruotsinkielisellä alueella ja hiippakunnissa, joissa herätysliikkeillä on vahva rooli.
Tuomiokirkkoseurakunta ei mene näistä mihinkään kategoriaan.
Se on 30 000 helsinkiläisen seurakunta, jolla on poikkeuksellisen raskaita taloudellisia velvoitteita kulttuurihistoriallisesti arvokkaiden rakennusten hoidossa.
Nykyistä tuomiorovastiMarja Heltelääon erityisesti kehuttu siitä, miten hyvin hän on pystynyt hoitamaan asiat niin, että rahat riittävät esimerkiksi diakoniaan eikä vain Engelin tai Sonckin kirkkojen seiniin.
Kansanvaalin näytejumalanpalveluksessa seurakuntalaiset näkevät, osaako ehdokas laulaa tai heittää hyvää läppää saarnatuolissa. Hänen johtamistaidoistaan äänestäjät eivät saa puolueetonta tietoa, koska psykologiset testit ja työkokemuksen arviot ovat tietosuojan alaisia.
Nämä arviot olisivat seurakuntaneuvoston käytössä, jos vaalitapa olisi välillinen.",news
"Pridessä iloitellaan pukeutumisessa väreillä.Kuva:Johanna Erjonsalo / HS
Helsinki Pridessä marssitaan ihmisoikeuksien ja tasa-arvon puolesta, mutta kulkueessa näkyvät myös osallistujien uniikit ja persoonalliset asut. HS:n valokuvaaja Johanna Erjonsalo kuvasi kulkueen näyttävimmät asut ja asusteet.
Kuva:Johanna Erjonsalo / HS
Värikäs haalari on ollutSiina Herttuaisenluottoasu jo kolmessa Helsinki Pridessä. Herttuainen on osallistunut Prideille jo ainakin kymmenen vuoden ajan. Hänelle Pride merkitsee rakkautta ja vapautta olla mitä haluaa.
Kuva:Johanna Erjonsalo / HS
Kuva:Johanna Erjonsalo / HS
Kruunupäähine oli värejä rakastavalleTimo Paasoselleyhteinen idea kavereiden kanssa. Pridessä hänelle tärkeintä on yhdessäolo. “Pääasia on, että on sellaista päällä joka näkyy”, Paasonen kommentoi pukeutumista.
Kuva:Johanna Erjonsalo / HS
Elo Taivaanloimunkimaltava takki on kirppislöytö, jonka Taivaanloimu on pukenut sadetakin päälle. Taivaanloimun mielestä Helsinki Pride on Suomen hienoin suuri tapahtuma, jonka kasvamista on ihana seurata.
Kuva:Johanna Erjonsalo / HS
Kuva:Johanna Erjonsalo / HS
Tiia Nohynekinmukaan värikkyys kuvastaa Prideä, joka on täynnä iloa ja hyväksyntää. Nohynekin asu on sekoitus Prideä ja Palestiinan tukea. Hän on osallistunut Prideille viimeiset kymmenen vuotta.
Kuva:Johanna Erjonsalo / HS
Noora Vuorimies(vas.) jaIda Sjöholmtanssivat sambakoulu Imperio Do Papagaiossa. Papagaio-tanssikoulu on jo useina vuosina osallistunut Prideen, mutta Vuorimiehelle ja Sjöholmille tämä on ensimmäinen vuosi. Asun nimi on urbaanimetsä ja se on viime vuoden sambakarnevaaleilta. Asuja ei ole vaikea pukea päälle, mutta niitä pitelee päällä useampi hakaneula ja päähine on melko painava. Vuorimiehelle ja Sjöholmille sambakoulussa silti parata ovat asut ja tälläytyminen.
Kuva:Johanna Erjonsalo / HS
Kuva:Johanna Erjonsalo / HS
15-vuotiasLuu Salmela, drag-nimeltään Lucio Fusille, haaveilee drag-urasta. Hän on toista kertaa Pridessä. Päivä merkitsee Salmelalle vapautta ja hän pitää juhlaa tärkeänä, jottei sateenkaarikansa häivy näkymättömiin. Salmela on rakentanut näyttävän asunsa kenkien ympärille, jotka löytyivät ensimmäisinä. Salmela halusi tänä vuonna ehdottomasti peruukin mukaan asuunsa.
Kuva:Johanna Erjonsalo / HS
Kuva:Johanna Erjonsalo / HS
Paule AladinillePride merkitsee lupaa olla oma itsensä. Hänen mielestään yhdessä pystytään edistämään parhaiten yhdenvertaisuutta. Pride on Aladinille jokavuotinen kohokohta. Tällä kertaa hän on paikalla työn puolesta työskentelemässä Tanssiteatteri Hurja Ruuthille yleisötyöntekijänä. Aladinin puku on koottu Hurja Ruuthin pukuvarastosta. Päässään hänellä on pyöräilykypärä, jonka päällä on päähine talvisirkus Fantasiasta.
Kuva:Johanna Erjonsalo / HS
Kuva:Johanna Erjonsalo / HS
Regina von Totenschmürz onAleksi Moineendrag-persoona. Totenschmürz juhlii Pridessä tasa-arvoa erityisesti kaikkien edellisten sukupolvien tasa-arvotaisteluiden vuoksi ja haluaa myös itse jatkaa työtä ihmisoikeuksien eteen. Asun värejä on inspiroinut ei-binääristen lipun värit. Housut toimivat hyvin sadekelillä.
Kuva:Johanna Erjonsalo / HS
Kimi Korpela(vas.) jaMarkus Kuuskmanillaon menossa ainakin kymmenes vuosi Pridessä yhdessä. Pride on heille kesän pääpäivä ja illalla juhliminen jatkuu. Markuksen mielestä suomalaisten tulee olla ylpeitä vapaudestaan ja tasa-arvosta, sillä se ei ole itsestäänselvyys. Asuistaan kaksikko toteaa “More is more, less is bore”.",news
"Omakotitalon hintapyyntö on nyt 690 000 euroa. Vielä äsken se oli 1,5 miljoonaa. Välittäjä arvelee ostajien epäröinnin johtuneen kiinteistöön liittyneistä ”epämääräisyyksistä”.
Seurasaarentie 3:ssa Helsingin Vähä-Meilahdessa sijaitseva yksikerroksinen ”portinvartijan mökki” muuttui Helsingin kaupungin ihmetykseksi kolmikerroksiseksi.Kuva:Erkki Raskinen
Helsingin Vähä-Meilahdessa sijaitsevan omakotitalon hintapyyntö on laskenut 1,5 miljoonasta 690 000 euroon kysynnän puutteen vuoksi.
Kiinteistönvälittäjä Eeva Kemmon mukaan epäselvyydet talon omistuksesta ja tontin vuokrasta ovat vähentäneet ostajien kiinnostusta.
Helsingin kaupunki on jakanut tontin kahtia ja suunnittelee ”uutta” rakennusta, mikä voi viedä nykyiseltä talolta merinäkymän.
SaagaArmas Baltzarinomistaman, Helsingin Vähä-Meilahdessa sijaitsevan omakotitalon myynnin ympärillä jatkuu. Hintapyyntö 74 neliön talosta maanvuokraoikeuksineen on yllättäen romahtanut 1,5 miljoonasta 690 000 euroon.
Asia käy ilmi esimerkiksi internetin Oikotie- ja Etuovi-palveluista.
”Ei ollut kysyntää”, kohdetta myyvä kiinteistönvälittäjäEeva Kemmokertoo.
Kemmo on vähäisestä kiinnostuksesta hämillään. Talo sentään sijaitsee Vähä-Meilahden arvokkaalla huvila-alueella vihermaisemissa. Ikkunoista näkyy meri ja tasavallan presidenttikin tekee virkaa naapurissa Mäntyniemessä.
Vaikka hintaa on pudotettu puoleen, paikalla on käynyt vain kymmenkunta kiinnostunutta.
Kemmo arvelee potentiaalisten ostajien epäröinnin johtuneen kiinteistöön liittyneistä ”epämääräisyyksistä”.
Yksiniistä liittyy omistukseen. Vuonna 1995 alueen vuokraoikeus siirtyi Baltzarilta hänen perustamalleen kiinteistöosakeyhtiö Villa Bergvikille.
Patentti- ja rekisterihallitus (PHR) poisti taannoin yhtiön kaupparekisteristä, koska se ei ollut toimittanut tilinpäätöstietoja määräajassa.
Yhtiö lopetti toimintansa viime vuoden kesäkuussa.
Talonhistoria on kimurantti, ja esimerkiksi Helsingin Sanomat on esitellyt taloon liittyviä kierteitä jutuissaan. Epäselvyyttä on ollut esimerkiksi tontin koosta, maanvuokran suuruudesta sekä sen mahdollisesta korotuksesta.
Talo oli aluksi pelkkä mökki, mutta muuttui vaiheittain kolmikerroksiseksi huvilaksi.
Tässä kuva alkuperäisestä rakennuksesta, jonka Armas Baltzar hankki Vähä-Meilahdesta vuonna 1994. Hän sai luvan ensin peruskorjata 1900-luvun alussa valmistuneen mökin, sittemmin purkaa sen, ja rakentaa tilalle samanlaisen. Lopputulos olikin sitten jotain aivan muuta. Kuva alkuperäisestä mökistä on vuodelta 1970.Kuva:Aulis Ryyppö / Helsingin kaupunginmuseo
Tällainen talo on nyt. Nähtyään mökin ”saneerauksen” lopputuloksen, kolmikerroksisen huvilan, Helsingin kaupunki katsoi tulleensa harhautetuksi. Kaupunki kuitenkin hävisi syntyneen kiistan korkeimmassa hallinto-oikeudessa ja talo sai jäädä paikalleen. Nyt se on myynnissä 690 000 eurolla.Kuva:Etuovi.com
Viimevuoden lokakuussa Kemmo ei tiennyt varmasti, mitä hän oli myymässä, eivätkä ostajat tienneet, mitä he olivat ostamassa. Teknisesti ottaen myynnissä on maanvuokraoikeus mökkeineen.
Talo seisoo Helsingin kaupungin vuokramaalla tontilla ja kauppaan kuuluu tontin vuokraoikeus. Vuokran suuruudesta ja sopimuksen pituudesta on tosin ollut saatavana ainakin kahdenlaista tietoa.
Kemmon mukaan nämä epämääräisyydet ovat nyt kuitenkin selkiytyneet. Helsingin kaupunki on lyönyt lukkoon – koko Vähä-Meilahtea koskevat – tontinvuokrien korotukset, ja Armas Baltzarinkin tontti on saanut kiinteän maanvuokran korotuksineen vuosiksi eteenpäin.
Ainakin osasta vuokrankorotuksia Vähä-Meilahdessa on valitettu. Kemmon käsitys on, ettei Seurasaarentie 3:n korotuksesta ole näin tehty.
”Ei ole enää epäselvyyttä vuokran suuruudesta ja sen korotuksesta.”
Sensijaan tontin koko on aiemmasta puoliintunut. Helsingin kaupunki nimittäin on tässä välissä tehnyt taikoja: se teki uuden asemakaavan ja jakoi yhdestä isommasta alueesta kaksi pienempää tonttia.
Toiselle, nyt tyhjälle tontille on suunniteltu jonkin vanhan, Vähä-Meilahden henkeen sopivan rakennuksen siirtämistä. Kemmo arvelee tämänkin suunnitelman karkottaneen ostohaluja: ”uusi” rakennus saattaa asettua siten, että se vie Baltzarin talolta merinäköalan.
Lisäksi käynti toiselle talolle saatetaan ohjata Baltzarin tontin kautta hyvin läheltä taloa.
Seurasaarentie 3:n tontinvuokrasopimus päättyy tämän vuoden lopussa.
Uudet kiinteistöä koskevat numerot tulevat voimaan vasta 1. tammikuuta 2026. Eeva Kemmo joutuu välittämään kohdetta esimerkiksi Oikotie.fi:ssä ja Etuovi.com:ssa ainakin osin tämänhetkisin tiedoin.
Ilmoituksen tieto tontin koosta vanhenee vuoden lopussa. Kuka siis olisikin alkuperäisin tiedoin tehnyt kaupat, hän olisi ensi vuodenvaihteessa saattanut hämmästyä, kun tammikuun ensimmäisenä hänen vuokratonttinsa ei olisikaan ollut enää kuin puolet entisestä.
Oikaisu 3. 7. klo 12.08: Muutettu viimeisen lauseen omistustontti vuokratontiksi.",news
"Pääradan liikennekatkon syyt voivat jäädä arvoitukseksi, koska pudonneet ajolangat väänsivät teknisiä osia mutkalle.
Lähijuna saapui Järvenpään asemalle toukokuussa 2025.Kuva:Emmi Korhonen / Lehtikuva
Pääradan liikennekatko Hyvinkään Palopurossa lauantaiyönä on ollut vaikutuksiltaan historiallisen laaja.
Sähköjunien ajolangat putosivat Intercity-junan päälle aiheuttaen mittavat vauriot molemmille raiteille.
Fintrafficin tilannepäällikkö Jari Lindström kuvailee tapausta pahimmaksi liikennekatkoksi 45-vuotisella urallaan.
Pääradanliikennekatko lauantain ja sunnuntain välisenä yönä on osoittautunut vaikutuksiltaan historiallisen laajaksi. Pääradan liikenne oli poikki yhteensä 16 tuntia.
Hyvinkään Palopurossa tapahtuneesta sähköratavauriosta tiedetään sen verran, että sähköjunien ajolangat putosivat Intercity-junan päälle. Vauriot kahden raiteen rataosuudella olivat mittavat, koska itäiseltä raiteelta pudonneet ajolangat vahingoittivat myös läntisiä raiteita.
Junaliikenne sekä pohjoisen että etelän suuntaan oli poikki lauantai-illasta kello seitsemästä aina sunnuntaihin puoleenpäivään saakka. Sadat matkustajat odottivat epätietoisina sekä asemilla että junissa.
MoniaHS:n lukijoita kiinnostaisi kovasti tietää, miksi ajolangat putosivat.
Ajolangat välittävät sähkön sähköjuniin junien päälle asennettujen virroittimien kautta. Ratapylväisiin kiinnitetyt ajolangat voivat pudota ripustimistaan monista syistä.
Voi olla, että yksittäinen ripustin oli heikosti kiinni tai sitten ali kulkeneen junan virroitin oli vaurioittanut ajolankaa.
”Tällä kertaa syy voi jäädä arvoitukseksi”, epäilee tilannepäällikköJari LindströmFintrafficin rataliikennekeskuksesta.
Juna kulki ajolankojen ali 120 kilometrin nopeudella, ja ajolangat singahtivat sen taakse kuin piiska. Tämä selittää, miksi vauriot ulottuivat itäiseltä raideparilta läntiseen raidepariin saakka.
Vauriotolivat laajat, sillä kovavauhtinen juna pysähtyi vasta noin kilometrin päässä tapahtumapaikasta.
”Tietenkin ajolankojen putoamisen syytä tutkitaan, mutta radan eri osat ovat niin vääntyneitä, että vahingon syitä on vaikea selvittää”, Lindström miettii.
Lukijakommenteissa on ihmetelty, miksei junaliikennettä voitu ohjata vauriokohdan eteläpuolitse oikoradalle ja Lahteen. Kiertoreittiä ei kuitenkaan voitu käyttää Kouvolan Korian siltojen remontin vuoksi. Juuri tänä viikonloppuna liikenne oli katkaistu Korian silloilla.
”Olen ollut töissä 45 vuotta, ja tämä oli kyllä pisin liikennekatko minun työaikanani. Tilanne olisi ollut helpompi, jos alkuperäinen arvio korjausten valmistumisesta olisi pitänyt paikkansa. Mutta ei meillä kellään ole kristallipalloa”, Lindström sanoo.
Kello neljän aikaan Helsingistä lähteneet yöjunat olisi vielä pystytty ohjaamaan eteenpäin. Nyt kolmen yöjunan matkustajat viettivät yön junissa, jotka aamulla jouduttiin palauttamaan takaisin Helsinkiin.
Lindström muistaa työuransa alkuvaiheilta monenlaisia liikennekatkoja, joista tieto ei levinnyt kovin laajalle.
”Ei silloin mistään liikennekatkoista kukaan tiennyt, koska niistä ei tiedotettu. Nythän tiedotus on ihan toisella tasolla.”
RautatietekniikandosenttiHeikki LuomalaTampereen yliopiston tutkimuskeskus Terrasta ei äkkiseltään muista yhtä pitkäkestoista ja laajavaikutteista onnettomuutta.
”Viime vuonna VR katkaisi yhdeksi päiväksi koko kaukoliikenteen Lahden ja Kouvolan välillä havaitun ratavaurion vuoksi”, Luomala muistaa.
Vaurionepäiltiin vahingoittaneen junakaluston pyöriä, ja pyörien tutkimista Helsingin varikolla hidasti se, että työtä tehtiin esimiesvoimin kunnossapito­henkilöstön lakon vuoksi.
Kaukoliikenteen seisauttanut tutkinta ei kuitenkaan estänyt pääkaupunkiseudun lähiliikenteen junien kulkua. Yhden päivän seisokista myös varoitettiin kaukoliikenteen matkustajia etukäteen.
Lauantain liikennekatko vertautuu kolme vuotta sitten juhannusviikonlopun tapahtumiin. Ratasillan vaihtourakka venyi Lempäälässä 16-tuntiseksi, ja ihmiset kärvistelivät asemilla ja junissa.
Liikennekatko Tampereen ja Toijalan välissä ei silti lamauttanut junaliikennettä samalla laajuudella kuin lauantai-illan vahinko.",news
"Muutto viivästyi kuukausilla.
Sompasaunan uusi tontti sijaitsee Mustikkamaan etelärannassa, uimarannan itäpuolella. Arkistokuva.Kuva:Janne Aaltonen
Sompasauna aukesi uudessa sijainnissa Mustikkamaan etelärannalla Helsingissä.
Sauna muutti Sörnäisten Verkkosaaresta Hermanninrannan asuinalueen rakentamistöiden tieltä.
Muutto viivästyi kuukausilla kaupungin lupaprosessien vuoksi, mutta nyt löylyt ovat taas avoinna kaikille.
Sompasaunankiukaat sihahtavat jälleen, sillä löylyt ovat nyt avoinna Mustikkamaalla, Sompasaunaseura kertoo verkkosivuillaan.
Uusi tontti sijaitsee Helsingin Mustikkamaan etelärannalla, uimarannan itäpuolella. Uuden paikan on tarkoitus toimia Sompasaunalle pitkäaikaisena kotina.
Saunarakennukset siirrettiin Sörnäisten Verkkosaaresta Mustikkamaalle, josta seura osti maanvuokraoikeuden Helsingin demarinuorilta. Tontin omistaa Helsingin kaupunki.
Mustikkamaalle muuttivat suurin saunarakennus Temppeli sekä punainen rakennus Kolmonen. Uuteen sijaintiin rakennetaan myös kokonaan uusi sauna.
Yhdistyksen tavoitteena on rakentaa Mustikkamaalle myös talviuintipaikka.
Sompasaunanoli muutettava pois Hermanninrannan asuinalueenrakentamistöidenalta.
Sompasaunan muutto alkoi maaliskuun lopussa. Muuton seurauksena saunan toimintaan tuli katkos, koska uusien saunojen käyttöönotto vei aikaa.
Muuttoviivästyiuseilla kuukausilla kaupungin lupaprosessien vuoksi.
Sompasaunaseura on pyörittänyt kaikille avointa ja ilmaista saunaa vapaaehtoisvoimin jo 10 vuotta. Saunan toimintaa rahoitetaan jäsenmaksutuloilla ja kävijöiden vapaaehtoisilla lahjoituksilla.",news
"Laivaliikenteen sähköistyminen, Helsingin kasvu ja datakeskusten lisääntyminen saavat Helen Sähköverkon varautumaan isoon tehonnostoon.
Sähköntuotannon ja jakeluverkon investoinnit ovat tunnetusti vuosien hankkeita. Nyt toimitusjohtaja Markus Lehtonen puhuu hyvin pikaisista toimista, jotta sähköverkon teho tuplattaisiin.Kuva:Emilia Anundi/HS
Helen Sähköverkko aikoo kaksinkertaistaa Helsingin sähköverkon tehon 1 600 megawattiin viidessä vuodessa.
Yhtiö suunnittelee uusia tunneleita sähköverkolle, mukaan lukien 400 kilovoltin yhteyden Vanhastakaupungista Suvilahteen.
Tehonnoston taustalla ovat laivaliikenteen sähköistyminen, Helsingin kasvu ja datakeskusten lisääntyminen.
Kesäkuunalussa varustamoyhtiö Viking Linekertoi valmistelevansaTallinnan liikenteensä sähköistämistä. Uusi akkukäyttöinen autolautta kuljettaisi 2 000 matkustajaa ja 650 autoa Suomenlahden yli kahdessa tunnissa.
Jos kaikki sujuu yhtiön toiveiden mukaisesti, kaksi uutta täysin sähköllä kulkevaa matkustajalaivaa voisi aloittaa 2030-luvun alussa. Taustalla on päästökauppa, joka vauhdittaa siirtymää sähköllä kulkevaan meriliikenteeseen
On kuitenkin pienoinen ongelma: latausinfra ei ole vielä valmista. Ison matkustajalaivan akkujen lataamiseen tarvitaan enemmän sähkötehoa kuin Helen Sähköverkko kykenee nyt tarjoamaan Länsisatamassa, jonne Tallinnan liikennettä ollaan keskittämässä.
Mutta toimitusjohtajaMarkus Lehtosellaon varustamoyhtiölle lohdullisia uutisia. Helen Sähköverkko varautuu kaksinkertaistamaan jakeluverkon tehon ripeässä tahdissa.
Vuosikaudet Helsinki on pärjännyt noin 800 megawatin sähköteholla, mutta nyt kulutuskysyntä on kasvamassa niin paljon, että 1 600 megawatin tehoon pitäisi päästä viidessä vuodessa.
Kesän aikana Helen ja sen tytäryhtiö Helen Sähköverkko muuttavat uusiin tiloihin Ruoholahteen. Toimitusjohtaja Markus Lehtonen pystyy melkein näkemään uudet toimitilat Kampin Sähkötalon kattoterassilta.Kuva:Emilia Anundi / HS
Muttamiten tämä tehdään? Helsinkiin ei voida rakentaa kantaverkolle tyypillisiä leveitä voimakujia, jotka halkovat maata eri puolilla Suomea.
Sähkönjakelun ilmajohdot ovat katoavaa perintöä kaupunkialueella. On painetta upottaa nykyisetkin ilmajohdot maan alle.
Helsingissä maa on niin kallista, ettei sitä uhrata voimakujien tarpeisiin.
Sähköverkkoyhtiö suunnitteleekin kilometreittäin uusia tunneliyhteyksiä, joista ensisijainen on 400 kilovoltin yhteys Vanhankaupungin tienoilta Suvilahteen.
Samanaikaisesti on tarvetta vahvistaa myös sähkön siirtoyhteyksiä Salmisaareen.
”Me voimme onneksi hyödyntää Helsinkiin jo rakennettuja tunneleita, joten ihan kaikkea ei tarvitse rakentaa alusta saakka”, Lehtonen huomauttaa.
Hanasaareen on jo rakenteilla 200 megawatin sähkökattilalaitos ja lämpöakku kaukolämpöverkkoa varten. Niiden tuntumaan nousisi muuntoasema, jonka kautta sähköä jaettaisiin olemassa olevaan jakeluverkkoon, siis myös Länsisatamaan.
Suunnittelua helpottaa, että kantaverkkoyhtiö Fingrid rakentaa parhaillaan 400 kilovoltin yhteyttä Vantaan Vaaralasta Vanhaankaupunkiin. Uuden suurjänniteyhteyden on määrä valmistua ensi vuonna.
SähkökäyttöisetTallinnan-lautat ovat vain yksi peruste Helsingin sähköverkon vahvistamiselle. Sähkönkulutusta kasvattaa Helenin oman tuotannon vihreä siirtymä.
Salmisaaren voimala lopetti hiilenpolton huhtikuussa, ja kaukolämmössä tuotanto nojaa käytännössä nyt sähköön.
Helsinki myös kasvaa koko ajan, joten sähkönkulutus kasvaa sitä mukaa, kun kaupunkiin muuttaa uusia asukkaita.
Kaupunkiin olisi myös tulossa datakeskuksia enemmän kuin niille pystytään osoittamaan tontteja.
”Datakeskuksille Helsinki on houkutteleva, koska ne voivat siirtää ylijäämälämpöä kaupungin kaukolämpöverkkoon”, Lehtonen kiteyttää.
Autoliikenteensähköistyminen lisää sekin sähkönkulutusta. Lehtosen arvion mukaan liikenteen käyttövoiman murros ei silti ole tässä yhtälössä niin suuri tekijä kuin laivaliikenteen murros lähivuosina.
”Jos raskaassa liikenteessä siirryttäisiin voimalla sähkökäyttöiseen ajokalustoon, se näkyisi kulutuksessa isona hyppäyksenä. Tällä hetkellä siltä ei näytä.”
Jotta jakeluverkon tehonnosto voisi toteutua, sähkömarkkinalakia olisi muutettava. Talousvaliokunnan käsittelyssä on parhaillaan lakimuutos, joka antaisi paikalliselle toimijalle mahdollisuuden rakentaa 400 kilovoltin sähkölinjoja.
Tähän mennessä 400 kilovoltin suurjännitejohdot on varattu yksinoikeudella Fingridille.",news
"Helsingin poliisi vahvistaa, että viski kiinnostaa näpistelijöitä.
Ullanlinnan Alkon viskihylly on tyhjillään.Kuva:Outi Neuvonen / HS
Helsingin Ullanlinnan Alkon myymälä on piilottanut viskipullot varastoon varkaiden takia.
Poliisin rikoskomisario Ville Niskanen kertoo, että alkoholin näpistyksiä tapahtuu vuosittain lähes 2000.
Alkon turvallisuuspäällikkö Hannu Huuhtanen toteaa myymälävarkauksien lisääntyneen viime vuosina.
Viskivarkaataiheuttavat päänvaivaa Helsingin Ullanlinnan Alkossa.
Ullanlinnan Alkossa Vuorimiehenkadulla viskipullot on pääosin viety turvaan myymälän varastoon. Vain muutamaa laatua on hyllyssä yksittäisiä pulloja tiistaina aamupäivällä.
Yhtä laatua kysyttäessä selviää, että sitä on kuitenkin yhdeksän kappaletta kaupassa. Pullon saa myyjältä kysyttäessä.
Ullanlinnan Alkon viskihyllyllä on vain yksittäisiä pulloja.Kuva:Outi Neuvonen / HS
Poliisiltavahvistetaan, että Ullanlinnan Alkosta on viety viskiä kesäkuussa. Helsingin poliisin rikoskomisarioVille Niskanenkertoo, että alkoholin näpistyksiä on vuodessa kaiken kaikkiaan melkein 2 000.
”Viski on ehkä yleisin, mitä näpistetään. Joka päivä melkein varastetaan viskipullo.”
Kesäkuussa ei kuitenkaan ole toistaiseksi viety alkoholia tavanomaista enempää.
Minkä takia juuri viskiä viedään? Niskanen uskoo, että ylipäätään vahvoja alkoholeja on järkevintä näpistää.
Hän vahvistaa, että on olemassa sarjanäpistelijöitä, joiden nimet toistuvat poliisille tehdyissä rikosilmoituksissa.
Varkaat ovat joissain tilanteissa HS:n tietojen mukaan latoneet urheilukassillisen kerralla täyteen arvokasta alkoholia.
Halvimmat viskipullot Ullanlinnan Alkossa maksavat alle kaksikymmentä euroa, mutta hyllyn kalleimmista pulloista saa pulittaa yli sata euroa.
AlkonturvallisuuspäällikköHannu Huuhtanenei voi kommentoida yksittäisten liikkeiden tapauksia, mutta kertoo, että joskus arvokkaammista tuotteista jätetään hyllyihin vain pakkaukset.
Huuhtasen mukaan Alkosta varastetaan lähes kaikkia alkoholillisia tuotteita.
Huuhtanen ei kerro näpistettyjä määriä tai niiden Alkolle aiheuttamia tappioita, mutta myöntää, että myymälävarkaudet ovat lisääntyneet viime vuosina.
”Sen voin sanoa, että myymälävarkaudet ovat iso ongelma. Edellisinä vuosina kappalemäärät ovat nousseet.”
Kaikki varkaudet ilmoitetaan poliisille. Huuhtasen mukaan merkittävä osa varkaista on sellaisia, jotka varastavat Alkosta toistuvasti.
Huuhtasen mukaan varkauksia tapahtuu joissain myymälöissä enemmän. Hän ei kuitenkaan kerro, mistä myymälöistä on kyse.
Huuhtasen arvion mukaan varastettu alkoholi päätyy omaan käyttöön, myytäväksi tai esimerkiksi velkojen maksuun.",news
"Heinäkuu tuo tullessaan lämpöä. Pääkaupunkiseudulla hätyytellään hellerajaa.
Kesäkuun puolivälissä oli hetkellisesti lämmin jakso eteläisessä Suomessa. Kuva uimarannalta Espoosta 15. kesäluuta.Kuva:Heikki Saukkomaa / Lehtikuva
Helsinkiin ja pääkaupunkiseudulle on tulossa lämpimämpää säätä heinäkuun alussa kylmän kesäkuun jälkeen.
Lämpötila kohoaa 20 asteen paremmalle puolelle ja Helsingissä odotetaan 24 celsiusastetta tiistaina ja keskiviikkona.
Vantaalla voidaan saavuttaa 25 celsiusasteen helleraja keskiviikkona, mutta viikonloppuna sää viilenee ja muuttuu epävakaisemmaksi.
Pääkaupunkiseudullapäästään tällä viikolla hätyyttelemään hellerajaa.
Kylmän kesäkuun jälkeen heinäkuu tuo tullessaan viimein aurinkoa, ja lämpötila kohoaa ainakin hetkeksi 20 asteen paremmalle puolelle.
Helsingissä päästään tämänhetkisen ennusteen mukaan sekä tiistaina että keskiviikkona nauttimaan 24 asteen lämpötiloista.
Lämpötila kohoaa myös muualla pääkaupunkiseudulla. Vantaalla 25 celsiusasteen helleraja voi rikkoutua keskiviikkona. Espooseen luvassa on 23–24 astetta.
Kaikkiaan pääkaupunkiseudulla nautiskellaan heinäkuun ensimmäiset päivät tämänhetkisen ennusteen mukaan 20–25 asteen lämmöstä.
Sään ennustettavuus muuttuuForecan mukaan torstaina, jolloin Suomea lähestyy matalapaine ja sää viilenee jälleen.
Perjantaille ja viikonlopulle onkin luvassa epävakaista säätä. Lämpötilat jäävät silloin 19–20 asteen tuntumaan. Myös sateet ovat viikonloppuna mahdollisia.",news
"740:n allekirjoittajan joukossa on myös julkisuudesta tunnettuja asiantuntijoita.
Helsingin yliopistolla on järjestetty Israel-yhteistyötä arvostelevia mielenosoituksia Gazassa käytävän sodan vuoksi. Kuva toukokuulta 2024.Kuva:Saara Mansikkamäki / HS
Yli 700Helsingin yliopiston tutkijaa ja työntekijää vaatii yliopistoa lopettamaan yhteistyön israelilaisten yliopistojen kanssa.
Tutkijat ja työntekijät ovat allekirjoittaneetvetoomuksenyliopiston johdolle kahden viime viikon aikana. Vetoomuksen taustalla on Researchers for Palestine -liike (suom. Tutkijat Palestiinan puolesta).
Vetoomuksessa vaaditaan, että yliopisto lopettaa tutkimusyhteistyön israelilaisyliopistojen kanssa, purkaa vaihtosopimukset Tel Avivin yliopiston ja Jerusalemin heprealaisen yliopiston kanssa sekä ilmoittaa sijoituksensa yrityksiin, jotka hyötyvät Palestiinan tilanteesta.
”Yhteistyö israelilaisten yliopistojen kanssa rikkoo Helsingin yliopiston omia eettisiä ohjeita”, tutkijat ja henkilökunta katsovat vetoomuksessaan.
Vetoomuksen mukaan Israelin akateemiset instituutiot ovat osallisia kansanmurhaan, koska niillä on läheiset suhteet Israelin armeijaan. Helsingin yliopiston johto ei suostu vetoomuksen mukaan käsittelemään asiaa.
740:n allekirjoittajan joukossa on useita julkisuudesta tunnettuja asiantuntijoita, kuten muun muassa yhteiskuntapolitiikan professoriHeikki Hiilamoja kansainvälisen oikeudenemeritusprofessoriMartti Koskenniemi.
Helsingin yliopistolla onyhteensä yli 7 800 työntekijää.
Vaatimuskohdistuu erityisesti Horisontti Eurooppa -tutkimusyhteistyön katkaisemiseen. Israelin pääsy EU:n merkittävään Horisontti Eurooppa -tutkimusohjelmaan on ollut maalle tärkeää. Monet Israelin yliopistot ja yritykset ovat osallistuneet ohjelmaan.
Helsingin yliopiston ylioppilaskunta (Hyy)on aiemmin vaatinutjulkisesti yliopistoa sitoutumaan akateemiseen boikottiin ja katkaisemaan suhteet israelilaisiin koulutusinstituutioihin.
Opiskelijatosoittivat mieltäänasiasta toukokuussa.
Yliopistoon kertonuttoukokuussa 2024, että se ei aio rajoittaa tutkijoiden vapautta tehdä yhteistyötä israelilaisten tutkijoiden kanssa.",news
"Kauppakeskus Rediä Helsingissä koetellaan jälleen, kun Kalasataman metropysäkki suljetaan yli vuodeksi 2027 siltatöiden vuoksi.
Kahta Cafe Cakehouse -kahvilaa Redissä pitävä Mehmet Kan ennakoi kahvilan asiakkaiden vähentyvän sulun myötä.Kuva:Outi Pyhäranta / HS
Kalasataman metroaseman sulkeminen vuonna 2027 uhkaa viedä asiakkaita kauppakeskus Redistä.
Metroasema poistuu käytöstä yli 1,5 vuodeksi Junatien metrosillan remontin vuoksi.
Redin kauppakeskusjohtaja Mika Mustasilta arvioi, että noin 75 prosenttia asiakkaista löytää tiensä Rediin muilla tavoin kuin metrolla.
Kauppakeskus Redi on ollut tappiollinen koko lähes seitsenvuotisen toimintansa ajan ja pelastui konkurssista syksyllä 2024.
Kalasatamanmetroaseman sulkeminen uhkaa viedä asiakkaat Redistä, joka on kamppaillut eloonjäämisestä avautumisestaan saakka.
Nyt on edessä uusi ongelma, kun metroasema poistuu käytöstä yli puoleksitoista vuodeksi vuonna 2027 Junatien metrosillan remontin vuoksi.
Sulku tulee vaikuttamaan kauppakeskuksen toimintaan, Redin kauppakeskusjohtajaMika Mustasiltakertoo tiedotteessa.
Asiakasmäärät tulevat laskemaan varmasti jonkin verran, mutta noin kolme neljäsosa asiakkaista löytää tiensä Rediin muilla tavoin kuin metrolla, Mustasillan toteaa.
Tällä hetkellä on kuitenkin Mustasillan mielestä liian aikaista ennakoida, paljonko pysäkin käytöstä poistuminen haittaa kauppakeskuksen liiketoimintaa.
Voiko sulku ajaa Redin lopulliseen konkurssiin?
”En voi ottaa kantaa kuin operatiivisen tason asioihin. Toisin kuin yleinen mielipide tuntuu olevan, meidän operatiivinen tulos on ollut koko ajan kunnossa. Kyllä tämä kestetään.”
Muttamitä mieltä ovat kauppakeskuksen pienyrittäjät?
”Kyllä se vaikuttaa”, Cafe Cakehousia pyörittäväMehmet Kansanoo, kun häneltä kysytään tulevasta metrosulusta.
Metroradan varrella tehtävät sulut ja remontit vaikuttavat Redissä asti, sen näki jo viime kesänä, Kan kertoo. Silloin Rautatientorin metropysäkki poistui käytöstä remontin vuoksi ja Kanin asiakkaista kaikkosi noin 15–20 prosenttia.
Kan ennakoi asiakkaiden vähentyvän saman verran Kalasataman metropysäkin sulkeutuessa.
Rehellisyyden nimissä metroaseman käytöstä poistuminen ei ole tällä hetkellä suurin ongelma, Kan myöntää. Yrityksen arkea vaikeuttaa ruokakauppojen alati laajentuva tarjonta sekä kilpailevien kahviloiden lisääntyminen.
Kun vaateliikkeet lähtevät, tilalle tulee uusia kahviloita, Kan selittää. Perheitä käy harvoin, eikä opiskelijoilla ole rahaa kahviloihin. Jokaista asiakasta kohden on kaksinkertainen määrä kahviloita.
Yritettävä on kuitenkin.
”Yritetään parhaamme, koska ei ole vaihtoehtoja”, Kan summaa.
Onko Redissä harkittu yrittäjien tukemista esimerkiksi vuokrahelpotuksin? On Mustasillan mielestä liian varhaista miettiä korvauksia.
”Aika näyttää, kuka on korvausvelvollinen”, Mustasilta toteaa. ”Tulemme kuitenkin tekemään kaikkemme, että yrittäjät pärjäävät sulun yli.”
HSuutisoi tammikuussa Redin talousvaikeuksista. Kauppakeskus on ollut tappiollinen koko lähes seitsenvuotisen taipaleensa.
Kauppakeskuksen on kärsinyt asiakkaiden puutteesta. Kauppakeskuksen arkkitehtuuria arvosteltiin alkuvuosina epäselväksi ja osa asiakkaista eksyi käytäville. Lisäksi läheiset asuinalueet olivat vasta rakenteilla, kun kauppakeskus avautui.
Syksyllä 2024 Redin omistajat Ilmarinen, OP ja Lähi-Tapiola antoivat kauppakeskuksen taustayhtiölle lähes 180 miljoonaa euroa uutta pääomaa. Pääomitus pelasti Redin konkurssilta.",news
"Ultrapikamuotia edustavat vaatteet eivät kelpaa pääkaupunkiseudun Kierrätyskeskukselle, vaan ne poltetaan.
Linjaus ultrapikamuodin kieltämisestä tehtiin viime syksynä, kertoo pääkaupunkiseudun Kierrätyskeskuksen toimitusjohtaja Juha Lehtikuja.Kuva:Mika Ranta / HS
Pääkaupunkiseudun Kierrätyskeskus polttaa lahjoituksena saamansa Shein-vaatteet turvallisuussyistä.
Toimitusjohtaja Juha Lehtikuja kertoo, että linjaus ultrapikamuodin hävittämisestä tehtiin viime syksynä.
Monet kierrätys- ja second hand -liikkeet kieltäytyvät myymästä ultrapikamuotia ympäristö- ja vastuullisuussyistä.
ultrapikamuotiei kelpaa edes kierrätykseen.
Sen sijaan ne poltetaan Pääkaupunkiseudun Kierrätyskeskuksessa.
Ultrapikamuotiin lukeutuu esimerkiksi kiinalaiset verkkokauppajätit Shein ja Temu. Niitä yhdistävät alhaiset hinnat, tiuhaan tahtiin vaihtuvat mallistot ja algoritmipainotteinen markkinointi.
Pääkaupunkiseudun Kierrätyskeskus julkaisi viikonloppuna sosiaalisessa mediassaan videon, jossa mainitaan, että ultrapikamuoti ei kelpaa kierrätettäväksi.
Videolla Kierrätyskeskuksen työntekijä näyttää, miten lahjoituksena tulleet vaatteet lajitellaan ja hinnoitellaan.
Hän jatkaa kertomalla, että Shein-tuotemerkin lahjoitukset menevät suoraan polttojätteeseen, sillä niitä ei Kierrätyskeskuksessa myydä ollenkaan. Ultrapikamuodin löytäminen lahjoitusten joukosta on oma työnsä, sillä niitä on joskus vaikea tunnistaa.
”Ne [Shein] on niin ovelia, että piilottelee kummallisiin paikkoihin niitä lappuja, muuttaa niitä, ja sitten jos ihmiset on leikanneet pois, niin saattaa sattua vahinkoja ja vaatteita päätyy myyntiin”, työntekijä kertoo kameralle.
Linjausultrapikamuodin hävittämisestä tehtiin viime syksynä, Pääkaupunkiseudun Kierrätyskeskuksen toimitusjohtajaJuha Lehtikujavahvistaa.
Lehtikujan mukaan linjaus koskee tunnistettavia ultrapikamuodin tuotemerkkejä, eli käytännössä Sheiniä.
Näitä vaatteita ei pidetä turvallisina.
”Tuoteturvallisuus on keskeinen seikka”, Lehtikuja perustelee.
Myös HS on uutisoinut kiinalaisten verkkokauppajättien tuotteiden turvallisuudesta.
Etelä-Korean viranomaisten tekemän selvityksen mukaan esimerkiksi Temun sandaalien pohjalliset sisälsivät lyijyä yli 11 kertaa enemmän kuin mikä on sallittu rajamäärä.
”Emme, kuten tietysti mitään muutakaan, minkä turvallisuutta epäillään, halua laittaa eteenpäin”, Lehtikuja sanoo.
Esimerkiksi pyöräilykypäriä ei myydä uudelleen, sillä on mahdollista, että ne ovat saaneet kolhuja eivätkä silloin palvele tarkoitustaan.
Lisäksi lahjoituksena tulleen ultrapikamuodin laatu on usein kyseenalainen, hän lisää. Harvemmin tuotteet ovat uudelleenkäyttökunnossa.
Kierrätyskeskusei ole ainoa kierrätykseen keskittyvä myymälä, joka kieltäytyy myymästä ultrapikamuotia.
Esimerkiksi itsepalvelu-kirpputori Bella ilmoitti viime kesänä, ettei myy ultrapikamuotia kirpputoreillaan. Bella-kirpputoreja on Helsingin Vallilassa ja Tampereen Lielahdessa.
Myös esimerkiksi second hand -liikkeet Relove ja Flea ilmoittavat myyntiehdoissaan, etteivät ota vastaan Sheinin tuotteiden kaltaista ultrapikamuotia.
Ultrapikamuodin kieltämistä yritykset ovat perustelleet muun muassa ympäristötietoisuuteen, vastuullisuuteen ja tuoteturvallisuuteen vedoten.
”Nopeasti tuotettavat vaatteet kuluttavat paljon luonnonvaroja, kuten vettä ja energiaa, ja niiden valmistuksessa käytetään usein ympäristölle haitallisia kemikaaleja. Lisäksi vaatteiden lyhyt elinkaari johtaa suureen tekstiilijätteen määrään”, kerrotiin Bella-kirpputorin viime kesäisessä ilmoituksessa.
Kansalaisaloite, joka vaatii halpakaupoille tiukempaa sääntelyä keräsi 50  000 allekirjoitusta ja eteni kesäkuussa eduskuntaan.
Aloite vaatii, että ultrapikamuodin mainonta ja markkinointi kiellettäisiin. Lisäksi se vaatii eduskuntaa selvittämään mahdollisuutta vaikuttaa verotuksen keinoin ”krääsäkaupan” kasvuun.
Aloitteen takana on joukko yrityksiä, ympäristövaikuttajia ja järjestöjä.",news
"Moni liputtaa uima-asun käytännöllisyyden puolesta, mutta halusi siitä löytyvän myös jotain hauskaa.
Jukka Laaninen valitsee uima-asunsa sen mukaan, missä saa mahdollisimman hyvän rusketuksen. Kuvassa Laanisen uimahousujen yksityiskohta: kimmeltävä Victoria’s Secret -teksti.Kuva:Arttu Kokkonen
Uima-asujen värikkäät mallit ovat suosiossa Helsingin Eiranrannan uimarannalla.
Useat haastatellut kertovat arvostavansa uima-asuissa mukavuutta, mutta toivovat niissä olevan myös jotain erikoista.
Miehet suosivat enimmäkseen uimashortseja, mutta muutamilla oli yllään New York Timesin trendiksi povaama Speedo-malli.
Eiranrannanuimarannalla on keskiviikkona puoliltapäivin seesteinen tunnelma. Muutama rohkea pulikoi meressä, moni on tullut nauttimaan auringosta eväiden kanssa.
Pikavilkaisulla moni on valinnut ylleen mustan uima-asun, mutta värejäkin löytyy.
Miehet vaikuttavat luottavan eniten uimashortseihin. Muutamilla kuitenkin näkyi joThe New York Timesintrendiksi povaamat Speedot. Lehti kertoo niiden tekevän paluuta muotiin rytinällä.
Speedot ovat miesten tiukkoja ja lahkeettomia uimahousuja. Puhekielessä speedot-sanalla voidaan viitata myös muiden merkkien samanlaisiin uimahousuihin.
UllanlinnassaasuvaPilar Amaya de la Peñaon ostanut kokouimapukunsa H&M:n alennusmyynnistä. Arviolta 10–15 euroa maksanut uimapuku kiinnitti huomiota värinsä takia.
Pilar Amaya de la Peña nautti auringosta punaisessa kokouimapuvussa.Kuva:Arttu Kokkonen
”Mielestäni punainen pukee minua. Pidän myös olkaimen röyhelöstä, se antaa yläosalle volyymia.”
Espanjalaistaustainen Pilar Amaya de la Peña kertoo, että uimapuvun röyhelö muistuttaa espanjalaisuudesta. ”Se kuvaa persoonaani.”Kuva:Arttu Kokkonen
Syntymäpäiväänsä rannalla viettänytIiris Anttilakertoo ostaneensa glitteriä hehkuvat bikininsä torilta Malagassa. Anttila maksoi setistä 20 euroa ja on tyytyväinen ostokseensa.
Uimapuvun pitää olla mukava, mutta siinä pitää olla myös jotain erikoista – kuten juuri kimallusta ja glitteriä.
”Ulkomailla tehdään kivempia bikineitä, Suomessa on vähän old school -uikkareita.”
Iiris Anttila ja Vili Virtanen juhlivat Anttilan syntymäpäiviä rannalla. He kertoivat pienen kallion suojissa olevan poukaman olevan vakiopaikkansa rannalla. Anttilan bikineissä kimaltaa glitter.Kuva:Arttu Kokkonen
Vieressä samalla viltillä lekottelevaVili Virtanenosti mustat uimashortsinsa Stadiumista heräteostoksena.
”Suosin melko lyhyitä shortseja, ettei polviin tule rusketusrajoja”, Virtanen kertoo.
Niina Hämäläinenosti kokouimapukunsa viime talvena lomareissua varten. Alerekistä mukaan tarttunut uimapuku maksoi viitisen euroa. Hämäläisellä on kaapissa 5–6 uima-asua, joista noin puolet on bikinimallisia.
”On mielentilasta kiinni, minkä kulloinkin valitsen. Mietin myös käyttötarkoitusta. Aurinkoa ottaessa puen bikinit, aktiviteetteihin uimapuvun.”
Niina Hämäläisen mielestä on tärkeää, että uimapuku istuu hyvin ja siinä on ”jotain kivaa”. Vieressä prahanrottakoira Ella.Kuva:Arttu Kokkonen
Hämäläisen uimapuvussa oli hauska yksityiskohta.Kuva:Arttu Kokkonen
Hietarannanuimarannalla päivää paistattaneetSatu KotonenjaJesse Lantinenluottivat uima-asuissaan mustaan. He kertovat uivansa paljon, joten uima-asussa tärkeää on myös käytännöllisyys.
Satu Kotosen uimapuvussa oli hauskana yksityiskohtana niskan ympäri solmittava nauha. ”Valitsin tämän koska mallissa hartioihin ei tule rusketusrajoja.” EMP-verkkokaupasta ostettu kokouimapuku maksoi noin 60 euroa. Jesse Lantinen luottaa Speedoihin.Kuva:Arttu Kokkonen
Lantinen kertoo käyttäneensä nykyisiä Speedojaan viitisen vuotta.
”Edelliset olivat samanlaiset. Olen tottunut näihin, ne istuvat ja tuntuvat hyvältä. Shortsimalli minulle ei istu.”
Eemil ToivonenjaMarkus Korpiolapuolestaan liputtavat juuri shortsimallin nimeen. Korpiola on valinnut päälleen Ralph Laurenin Polo-malliston uimashortsit.
”Ostin nämä Jenkeistä alennuksesta, maksoin näistä 35 dollaria”, Korpiola kertoo.
Korpiola ja Toivonen epäilevät, etteivät nuoret tule käyttämään Speedoja vaan arvioivat, että nuoret suosivat shortsimallia.
”Ne eivät herätä huomiota ja ovat monikäyttöiset, näitä voi pitää vaikka kaupungilla”, Korpiola arvioi.
Markus Korpiola kertoo, että uimashortsien valintaan vaikuttavat väri ja merkki. ”Väri ei saa olla liian räikeä.”Kuva:Arttu Kokkonen
Eemil Toivonen kertoo napanneensa rannalle mukaan isänsä Speedo-merkkiset uimashortsit kun ei löytänyt omiaan. Pallon kanssa temppuilu luonnistui laina­housuissakin.Kuva:Arttu Kokkonen
Ira Moilaselletärkeää on, että uima-asu on mukava päällä. Värillä on väliä: hän valitsee usein uikkarinsa lempivärinsä perusteella. Nyt bikinien yläosa hehkuu neonkeltaista, korkea­vyötäröisessä alaosassa puolestaan on glitteriä.
Ira Moilanen osti bikiniensä yläosan Change-liikkeestä 18 eurolla. Alaosa löytyi Monkista, mutta sen hintaa hän ei muista. Kipurajana hän pitää 20 euroa per osa.Kuva:Arttu Kokkonen
Jukka Laaninenhaluaa uima-asunsa olevan mahdollisimman niukka.
”Haluan mahdollisimman vähän rusketusrajoja”, Laaninen toteaa. Keskiviikkona päälle olivat valikoituneet Victoria’s Secretin string-malliset uimahousut. Ne maksoivat Laanisen muistin mukaan 30–40 euroa.
Jukka Laanisen mukaan uima-asun tyylin pitää sopia omaan. ”Mitään kovin feminiinisiä värejä tai kukkakuvioita en ostaisi.”Kuva:Arttu Kokkonen",news
"Uudessa värityksessä vaunun molemmissa päissä on valkoinen alue.
Ensimmäiset uuden värityksen mukaiset raitiovaunut aloittavat liikennöinnin syksyllä. Kuvassa nykyisen värinen raitiovaunu.Kuva:Rio Gandara / HS
Helsinginraitiovaunujen väritys kokee uudistuksen, kun raitioverkko laajentuu.
Raitiolinjoilla otetaan käyttöön uudistettu keltavihreä väritys. Uudessa värityksessä vaunun molemmissa päissä on kaarevalla HSL-kuviolla erotettu valkoinen alue.
Tavoitteena on luoda yhtenäinen ilme kantakaupungin raitioliikenteeseen, Helsingin seudun liikenne HSL kertoo.
Ensimmäisetuuden värityksen mukaiset raitiovaunut tulevat liikenteeseen syys-lokakuun vaihteessa. Ne aloittavat liikennöinnin linjalla 13 Pasilan, Kalasataman ja Nihdin välillä. Tulevaisuudessa vaunuilla liikennöidään Laajasaloon.
Kantakaupungin nykyisten Artic-raitiovaunujen mahdollisesta värityksen muutoksesta päätetään myöhemmin peruskorjausten yhteydessä. Vanhempien nivelraitiovaunujen väritystä ei muuteta.
Pikaraitiovaunuilla, jotka kulkevat kokonaan kantakaupungin ulkopuolella, säilyy edelleen turkoosi väritys. Näitä ovat muun muassa nykyinen linja 15 eli Raide-Jokeri ja tuleva Vantaan raitiovaunu.",news
"Takaa-ajo alkoi perjantaina 27. kesäkuuta Vantaalta, ja päättyi Helsingin Tapuli­kaupunkiin. Miestä epäillään myös useista muista rikoksista, poliisi kertoo.
Viimeperjantaina poliisia paennut mies on vangittu Itä-Uudenmaan käräjä­oikeudessa todennäköisin syin epäiltynä törkeästä varkaudesta.
Asiasta kertoo tapauksen tutkinnan­johtaja, rikos­komisarioRauno Jämsäpoliisin tiedotteessa.
Törkeän varkauden lisäksi miestä epäillään törkeästä liikenne­turvallisuuden vaarantamisesta, kulkuneuvon kuljettamisesta oikeudetta, ratti­juopumuksesta, huumaus­aineen käyttörikoksesta sekä niskoittelusta poliisia vastaan, Jämsä toteaa.
Rikosnimikkeet saattavat vielä tarkentua esitutkinnan aikana.
Tapahtumatalkoivat perjantaina 27. kesäkuuta aamuyöllä, kun Vantaan Petikontiellä murtauduttiin autoliikkeeseen.
Liikkeestä anastettiin kaksi autoa, joista toisen poliisi havaitsi liikenteessä Vantaalla samana päivänä noin kello 17.50.
Kun poliisipartio yritti saada auton pysähtymään, kuljettaja kiihdytti karkuun ja ajoi Tuusulanväylää pitkin kohti Helsinkiä.
Mies ajoi reilusti yli nopeus­rajoitusten ja muitakin liikenne­sääntöjä rikkoen ja aiheutti poliisin mukaan vaarallisia tilanteita muille tienkäyttäjille ja kevyelle liikenteelle.
Poliisi sai miehen kiinni puoli tuntia kestäneen paon jälkeen Helsingin Tapuli­kaupungissa.
Poliisi pyytää takaa-ajon yhteydessä vaaraan joutuneita henkilöitä tai takaa-ajon aikana tapahtuneista vaara­tilanteista havaintoja tehneitä henkilöitä ilmoittamaan yhteys­tietonsa sähköpostilla osoitteeseen ryr.ita-uusimaa@poliisi.",news
"Helsingin Kauppatorilta lähtee heinä–elokuussa kymmenkunta risteilyä Espoon saaristomuseo Pentalaan.
Pentalan saaressa sijaitseva vanha kalastajatila on kunnostettu ulkoilmamuseoksi. Museorakennusten lisäksi saarelta löytyy museo-opastuksia, lampaiden ruokintaa sekä luontopolku.Kuva:Sirpa Räihä / HS
Helsingin Kauppatorilta lähtee kesällä kymmenkunta risteilyä Espoon saaristomuseo Pentalaan.
Puolipäiväretki sisältää kahden tunnin merimatkan ja pari tuntia aikaa tutustua ulkoilmamuseoon.
Uusi reitti helpottaa merkittävästi pääsyä Helsingistä Pentalaan ja tarjoaa historiallista opastusta.
Helsingistäpääsee nyt entistä helpommin Pentalan saaristomuseoon heinä- ja elokuussa liikennöivän laivareitin ansiosta.
Risteily on suunniteltu puolipäiväretkeksi ja se kulkee suoraan Kauppatorilta Pentalaan. Lähtö on Helsingistä aamulla ja paluu kaupunkiin iltapäivällä. Itse merimatka kestää pari tuntia suuntaansa. Sen jälkeen ulkoilmamuseon kiertelyyn jää pari tuntia.
Reitti helpottaa merkittävästi kulkemista Helsingistä saaristomuseoon.
Aiemmin Helsingistä lähtevän retkeilijän on täytynyt matkustaa jollekin Espoon saaristoliikenteen pysäkille, kuten Soukkaan tai Kivenlahteen, joista liikennöidään Pentalaan.
Kauppatorilta lähteviä risteilyjä Pentalaan on kesän aikana kymmenkunta.
Tämäei ole ensimmäinen kerta, kun Kauppatorilta pääsee meriteitse Espoon saaristoon. Suoraan Pentalaan vievän risteilyn lisäksi myös läntinen saaristoreitti yhdistää Helsingin ja Espoon saaristokohteet.
Laivaliikenne Espooseen alkoi 1860-luvulla, jolloin höyrylaivat toimivat päätoimisina merenkulkuvälineinä. Silloin risteilyt olivat erityisen suosittuja matkustusmuotoja Espoon saaristossa asuvien kesäasukkaiden keskuudessa.
Uusi risteilyreitti lupaa retkeilijöilleen historiatietoa esimerkiksi menomatkaan kuuluvan opastuksen avulla. Sen hinta on alkaen 44,50 euroa aikuiselta, 39,50 euroa eläkeläiseltä ja opiskelijalta sekä 19,50 euroa lapselta.",news
"Kaupunki sai oman osuutensa valmiiksi, mutta Helsingin yliopiston urakka Kasvitieteellisessä puutarhassa on vielä kesken.
Kaisaniemenpuistoon on juuri valmistunut näyttävä uusi sisääntulotie kohti Kasvitieteellistä puutarhaa.Kuva:Marja Salomaa / HS
Kaisaniemenpuistoonon juuri valmistunut uusi sisääntulotie kohti kasvitieteellistä puutarhaa.
Aurinkoisena päivänä turistit ja kaupunkilaiset ovat jo vallanneet penkit, kuljeksivat liuskekivikäytävillä, tutkivat istutuksia ja näyttäviä kukkaruukkuja.
Uuden aidan toisella puolella kasvitieteellisessä puutarhassa toiset turistit ja toiset kaupunkilaiset kuljeksivat tutkimassa perinteikkään puutarhan istutuksia.
Kulkuyhteyttä näiden viheralueiden välillä ei ole.
Tällä hetkellä kasvitieteelliseen puutarhaan päästäkseen on kierrettävä koko Rantapromenadin puolelle, josta on keskivaiheilta puutarha-aluetta sisäänpääsy alueelle.
Kasvitieteellisen puutarhan näyttävät kasvihuoneet ovat peräisin 1800-luvun lopulta.Kuva:Marja Salomaa / HS
Kasvitieteellisen puutarhan vanhaa kasvihuonetta voi vain katsella suljetun portin takaa.Kuva:Marja Salomaa / HS
Kaisaniemenpuistonja kasvitieteellisen puutarhan väliin rakennettu portti on visusti lukittu. Portissa ei myöskään opasteta kulkureittiä Kaisaniemenrantaan, jossa nykyinen sisäänkäynti on.
Aidan takaa näkee, että kasvitieteellisen puutarhan puolella on vielä menossa oma kaivuu-urakkansa.
Yli-intendenttiHenry VäreHelsingin yliopiston Luonnontieteellisestä keskusmuseosta kertoo, että vielä keskeneräinen kaivuualue liittyy Helsinki 2100-hankkeeseen.
Tavoitteena on rakentaa Kaisaniemeen alue, jossa esitellään tämän päivän kasvilajistoa ja kasvillisuutta, joka vallitsee Itämeren eteläpuolella kuten Pohjois-Saksassa ja Puolassa. Valmista pitäisi olla ensi vuonna, jolloin myös puistoa ja puutarhaa yhdistävä portti voitaisiin avata.
”Koska emme ole olleet varmoja, milloin kaupunki saa oman puolensa valmiiksi, on avajaiset kaavailtu tulevalle vuodelle. Alkuaan oma osuutemme valmistui jo yli 10 vuotta sitten, mutta kaupunki priorisoi tuolloin muita kohteita”, Väre kertoo.
Uusi eteläinen sisäänkäynti Svante Olssonin puistokujalta on ollut Luonnontieteellisen keskusmuseon pitkäaikainen toive. Ajatuksena on, että puutarha voisi sen kautta avautua kaupunkiin päin.
Vastaistutetut kasvit kukoistavat Kaisaniemenpuistossa Kasvitieteellisen puutarhan uuden sisääntulotien varrella.Kuva:Marja Salomaa / HS",news
"Päiväkotien kesähoitoon tuli odottamaton määrä lapsia Helsingissä. Nyt osassa päiväkodissa kaikki lapset eivät mahdu nukkumaan.
Läntisen varhaiskasvatusalueen päiväkodin työntekijän mukaan tiloissa, joissa olisi tavallisesti parikymmentä lasta, leikkii nyt yli kolmekymmentä lasta.Kuva:Emilia Kangasluoma
Helsingin päiväkotien kesähoito on ajautunut kaaokseen läntisellä varhaiskasvatusalueella liian suuren lapsimäärän vuoksi.
Työntekijät ja vanhemmat kuvailevat tilannetta kaoottiseksi: lapsia on yli sata enemmän kuin tiloihin on mitoitettu.
Kaupungin varhaiskasvatusjohtaja Miia Kemppi myöntää, että päiväkoteja on auki vähemmän kuin aiempina vuosina.
Aluepäällikkö Ida Mäkisen mukaan lapsia on saapunut arvioitua enemmän, mutta tilannetta on pyritty helpottamaan järjestelyillä.
Itkeviälapsia, naulakoita ei riitä kaikille ja korvia huumaava melu. Muun muassa tällä tavalla HS:n haastattelemat työntekijät ja vanhemmat kuvailevat päiväkotien kesä-arkea.
Monet päiväkodit sulkevat ovensa kesäksi, jolloin lapset siirretään päivystäviin kesäpäiväkoteihin. Läntisellä varhaiskasvatuksen alueella lapsia on ollut yli sata enemmän kuin tiloihin on mitoitettu.
Ongelmia on HS:n tietojen mukaan ollut ainakin kolmessa päiväkodissa läntisellä alueella.
Eräs varhaiskasvatuksen työntekijä kuvaa juhannuksen jälkeistä viikkoa kesäpäivystyksessä läntisellä alueella kaoottisena. HS ei julkaise työntekijän nimeä, sillä se voisi vaarantaa hänen työpaikkansa.
Päiväkotiin, joka on mitoitettu 160 lapselle, ilmestyi työntekijän mukaan maanantaiaamuna 260 lasta.
Muutaman päivän kuluessa osa lapsista siirrettiin alueen muihin, vielä auki oleviin päiväkoteihin. Ensi viikolla lapset palaavat takaisin alkuperäiseen kesäpäivystykseen.
Päiväkodin tiloissa, joissa olisi tavallisesti parikymmentä lasta, leikkii nyt yli kolmekymmentä lasta, työntekijä kuvailee. Se vaikeuttaa arjen rutiineja päiväkodissa.
Ruokailut on porrastettu, eikä edes niin yksinkertaiseen tekemiseen kuin piirtämiseen ole löytynyt tilaa. Sen seurauksena pienimmät lapset ovat haahuilleet itkuisina käytävillä. Useimmat eivät tunne hoitajiaan eikä leikkikavereitaan.
Sänkyjä ja patjoja ei ole tarpeeksi kaikille lapsille, jolloin osa lapsista on joutunut ulkoilemaan lepohetken sijasta.
Kaupunginmukaan päivähoidon mitoitus on sujunut hyvin. Lapsia on kaupungin antamien tietojen mukaan sopivasti tiloihin ja hoitajiin nähden.
Läntisellä varhaiskasvatuksen alueen kesäpäivähoidon tilat on mitoitettu yhteensä 1 322 lapselle. Kaupungin tietojen mukaan lapsia on ollut juhannuksen jälkeisenä keskiviikkona paikalla yhteensä 1 132 lasta.
Päiväkoteja on kuitenkin vähemmän auki nyt kuin aiempina vuosina, Helsingin kaupungin varhaiskasvatusjohtajaMiia Kemppimyöntää. Sitä ei kuitenkaan ole tehty vain säästösyistä.
On tavanomaista, että kesäisin avataan ja suljetaan toimipisteitä sen mukaan, mitä lapsia tulee, Kemppi toteaa. Mitoitus on kuitenkin hänen mukaan ollut lainmukainen, eikä lännen varhaiskasvatusalueella ole ollut henkilöstövajetta.
Mitoitus tehdään edellisten vuosien lukujen sekä vanhempien päivähoidon tarpeen ilmoittautumisten perusteella.
Helsingissä on tavallista, että vanhemmat varaavat lapselleen kesäksi päivähoitopaikan, mutta eivät sitten tuokaan lastaan hoitoon ja paikka jää käyttämättä.
Nyt ilmeisesti odotettua useampi perhe onkin käyttänyt varaamaansa hoitopaikkaa.
”Meille on saapunut arvioitua enemmän lapsia paikalle”, Helsingin kaupungin läntisen varhaiskasvatusalueen aluepäällikköIda Mäkinentoteaa.
Päiväkotientäyttyminen ei ole jäänyt myöskään vanhemmilta huomaamatta.
HelsinkiläiselläAnne Toivosellaon kaksi lasta hoidossa läntisen varhaiskasvatusalueen päiväkoti Kolkassa.
”Lapsia on paljon”, Toivonen sanoo.
Sisätiloissa on hänen havaintojen mukaan meluisaa ja levotonta. Kun tutut hoitajat vaihtuvat vieraisiin, eikä tilaa tutustua uuteen päiväkotiin ole, tulee reippaammistakin lapsista itkuisia. Kotiin tultaessa lapset ovat olleet tavallistakin väsyneempiä.
”Ensimmäisenä aamuna ryhmästä, jossa oli 40 lasta, eivät kaikki mahtuneet aamupalalle syömään, vaan osan piti jonottaa omaa vuoroa”, Toivonen kuvaa.
Keskellä viikkoa päiväkoti ilmoitti, että osa lapsista siirretään uusiin ryhmiin ryhmäkokojen helpottamiseksi. Tutut kaverit ja sisarukset vaihtuivat taas uusiin tuttaviin.
Omat lapset joutuivat vaihtamaan vain ryhmiä, Toivonen kuvaa helpottuneena. Hän on kuullut, että osa perheistä joutuu seilaamaan kahden varapäiväkodin väliä koko kesän.
Aiempina vuosina Toivosen lasten oma päiväkoti on ollut vain kuukauden suljettuna, jolloin vanhemmille on ollut mahdollista järjestää omat lomat sulun ajaksi. Tänä kesänä se on kiinni kuusi viikkoa.
Myöspäiväkodin työntekijöitä tilanne huolestuttaa.
Toinen työntekijä kertoo, että läntisellä varhaiskasvatuksen alueella työntekijöitä toistuvasti alimitoitetaan sillä ajatuksella, että osa lapsista ei tulekaan hoitoon sovitusti. Kun lapsia onkin sitten aamulla ollut luvattu määrä, on tilanteelle yritetty keksiä ratkaisuja hädässä.
Työntekijä esiintyy jutussa nimettömänä hänen työpaikkansa turvaamiseksi.
”Toivoisin, että kaupunki panostaisi myös kesään, eikä sitä nähtäisi ainoastaan säilömisenä”, varhaiskasvatuksen työntekijä sanoo.
”On todella ikävää ja väärin työntekijöitäkin kohtaan, että heiltä viedään mahdollisuus tehdä työnsä hyvin.”
Lastenmäärän vuoksi päiväkodeissa on turvauduttu monenlaisiin ratkaisuihin.
Ryhmäkokoja on Ida Mäkisen mukaan purettu järjestämällä esimerkiksi retkiä ja hyödyntämällä lähistöllä sijaitsevia päiväkoteja.
Todellista kesäpäivystykseen saapuvien lasten määrää on etukäteen vaikea Mäkisen mukaan arvioida.
Päiväuniin tai ruokailuun liittyvistä ongelmista Mäkinen ei kuitenkaan ole kuullut.
Ruokailujen porrastaminen on Mäkisen mukaan tavanomaista, mutta kiistää väitteen, että ruokailuaikoja olisi lyhennetty alle kymmenen minuutin mittaisiksi.
”Niillä vierailuilla, missä olen ollut ja sitten ihan myöhemmin saaman palautteenkin perusteella, mitään tällaisia kaaostilanteita ei ole ollut.”
Hän kuvaa, että myös tilavaihtelut, kuten yllättävät hoitopaikan muutokset, kuuluvat kesätoiminnan arkeen.
Ryhmätilojen päivittäisestä vaihtumisesta hänellä ei kuitenkaan ole tietoa.
”Kun lapsia tuli arvioitua enemmän, voi siirtymiä tulla osalle lapsista enemmän. Meillä on myös tänä kesänä yllättävän paljon remonttikohteita, jotka vaikuttavat myös”, Mäkinen summaa.
Läntinen alue pitää sisällään 41 kunnallista päiväkotia Reijolassa, Munkkiniemessä, Haagassa, Kaarelassa, Pitäjänmäessä, Kannelmäessä, Maununnevalla, Hakuninmaalla, Kuninkaantammessa ja Malminkartanossa.",news
"Kovakaan sade ei lannistanut sitkeitä skeittaajia Alppipuistossa Helride-tapahtuman viimeisenä päivänä.
Portugalista Helride-tapahtumaan tullut Vito Delgado teki kickflipin sunnuntaina sateisessa Alppipuistossa.Kuva:Anton Kunnas / HS
Helsingissä järjestettiin viikonloppuna kolmipäiväinen katuskeittitapahtuma Helride.
Rankkasateesta huolimatta sunnuntain tapahtumassa Alppipuistossa oli noin 300 osallistujaa, kertoo tuottaja Samu Karvonen.
Osa jatkoi skeittaamista sateesta välittämättä.
HelsinginAlppipuistossa sataa. Kohtuullinen vesisade muuttuu nopeasti kaatosateeksi.
Olemme Suomen suurimmassa vuotuisessa katuskeittitapahtumassa Helridessä. Meneillään on kolmipäiväisen tapahtuman viimeinen päivä.
Helride-tapahtuma keräisi kauniilla ilmalla tuhansia osallistujia, mutta tänä sunnuntaina paikalla on tapahtuman tuottajanSamu Karvosenarvion mukaan vain kolmisensataa ihmistä.
Helride-tapahtuman tuottaja Samu Karvosta hymyilytti sateesta huolimatta.Kuva:Anton Kunnas / HS
Karvosen mukaan tapahtumaa ei keskeytetä, vaikka rankkasade jatkuisikin.
”Olemme täällä joka tapauksessa iltakymmeneen asti viettämässä mukavaa päivää.”
”Suomenkesä ja muut pastissit”, Hämeenlinnasta tapahtumaan tullutTea Hakalanaurahtaa, kun häneltä kysyy säästä.
Matilda Salmi (kuvassa vasemmalla), Dylan Suttan, Tea Takala sekä Baba Jaga-koira suojautuivat sateelta pressun alla.Kuva:Anton Kunnas / HS
”Ennusteiden mukaan piti sataa hyvin vähän, jos lainkaan. Toisin kävi. Kirjoita, että sade yllätti skeittarit”, hän sanoo.
31-vuotias Takala on skeitannut 17 vuotta. Mutta skeittilauta hänellä on ollut 26 vuotta, sillä hän pyysi ensimmäisen lautansa joululahjaksi heti, kun oli oppinut, mikä skeittilauta on.
Tapahtumakävijät kerääntyivät katoksen alle suojaan kaatosateelta.Kuva:Anton Kunnas / HS
Hämeenlinna näkyy Takalan laudassakin. Se on hankittu hämeenlinnalaisesta Windmill Skate Companysta, samoin trukit. Dekkiin on liimattu Hämeenlinnan skate ry:n tarra.
”Nämä renkaat sain talkoopalkkana Tampereelta. Skeittaukseen kuuluu muutenkin vahvasti sellainen support your local -ajattelu”, Takala sanoo.
Kouvolastakotoisin oleva, sittemmin helsinkiläistynytElla Makkonen, 22, kertoo, että alkuiltapäivästä alkanut naisten ja muunsukupuolisten alamäkilasku,downhill skate jam, jouduttiin keskeyttämään sateen vuoksi.
Ella Makkonen voitti vuonna 2023 streetin SM-hopeaa.Kuva:Anton Kunnas / HS
”Vauhti kiihtyi ensimmäisen obstaakkelin eli esteen jälkeen tosi paljon, ja ymmärrän oikein hyvin, miksi sarja keskeytettiin”, Makkonen sanoo.
Makkonen on skeitannut vasta kuusi vuotta, mutta hän on ehtinyt voittaa jo streetin SM-hopeaa heinäkuussa 2023.
Lautailu sai Makkosen jopa muuttamaan Kouvolasta Helsinkiin.
”Täällä on vain niin paljon paremmat puitteet harrastukselle.”
Vito Delgado jatkoi skeittaamista näyttävän kaatumisen jälkeen.Kuva:Anton Kunnas / HS
Kaikkeinkovin kaatosade lakkaa, ja muutamat skeittarit jatkavat laskemista. Yksi heistä on portugalilainenVito Delgado, 45. Delgado kaatuu viimeisessä obstaakkelissa ikävän näköisesti, ja olkapää tärähtää asfalttiin.
”Ei käynyt kuinkaan! Kolhut kuuluvat asiaan”, Delgado sanoo ja kiipeää jälleen kohti lähtöpaikkaa lauta kainalossaan.
21-vuotiaan helsinkiläisenAlexa ”Ban5ku” Tischenkontyylinäyte kiinnittää maallikonkin huomion. Tischenkosta huokuu rento asenne ja rakkaus lajiin: juuri tältä skeittauksen varmasti tuleekin näyttää!
Alexa Tischenko skeittasi tyylikkäästi.Kuva:Anton Kunnas / HS
”Haluan tehdä tätä rennolla otteella”, hän kertoo.
Pieni sade ei Tischenkoa haittaa.
”Tämä on paras skeittikeli. Kerrospukeutuminen toimii hyvin, ja vaatteiden pitää olla rennot. Skeittaan tänään kaverin laudalla, koska en halua pilata omia skeittilautojani, koska puu vettyy sateella”, Tischenko sanoo.
Tischenko skeittaa silmälasit päässä. Eikö hän pelkää, että ne hajoavat?
”No, ne jäivät tänään päähän ihan vahingossa”, hän hymähtää.",news
"Töölönlahdelle valmistui jo toinen kunnostettu alue kansalaisten oleskeluun ja käyskentelyyn.
Töölönlahdenpuiston reunalle on valmistunut uusi viheralue oleskeluun ja käyskentelyyn.
Alueella on nurmikenttiä, niittyjä ja hiekkakäytäviä. Vanhaa kasvillisuutta on säästetty ja kasvualustoja parannettu.
Projektipäällikkö Sari Niinivirta-Mamonoff uskoo alueen rehevöityvän nopeasti alkukesän sateiden ansiosta.
Jotainuutta, jotain vanhaa, jotain sinistä. Töölönlahdenpuiston reunamalle on hiljalleen valmistunut uusi viheralue, joka muistuttaa vanhaa lorua morsiamen varusteista vihkipäivänä.
Viime kesänä avautuneen leikillisen puiston viereen on syntynyt oleskeluun ja käyskentelyyn soveltuva viheralue nurmikenttineen, niittyineen ja hiekkakäytävineen.
Paljon on säästetty vanhaa ja elinkelpoista kasvillisuutta. Kitukasvuisten syreenipensaiden, jalopähkinöiden, pylväshaapojen ja salavien juurille on tehty aiempaa parempia kasvualustoja.
Kierrätysmaasta on saatu hyvää kasvupohjaa nurmikentille ja niityille. Perennapenkkiin kaupungin maanrakennusurakoiden kierrätysmaata ei voi laittaa rikkakasvien vuoksi.
Maanmuokkauson ollut tällä alueella yhtä lailla tarpeen kuin viime vuonna valmistuneella puistokaistaleella Finlandia-talon vieressä.
”Töölönlahdenpuisto on laajoilta alueilta kivilouheen päällä. Lisämaata on tuotava, jotta vesi ei vain juokse pintamaan läpi, muuten kasvillisuus kuolee”, kertoo projektipäällikköSari Niinivirta-Mamonoff.
Vanhasta Kluuvinlahdesta kivilouheella vallattu maa-alue näyttää nyt kukoistavalta kukkaniityltä, kun päivänkakkarat kukkivat valtoimenaan.
Päivänkakkaraniityn vieressä uusi alue näyttää tietysti aneemiselta, mutta Niinivirta-Mamonoff on varma, että jo tämän kesän aikana se rehevöityy.
”Loppukesästä täällä on ihan toisen näköistä”, hän silmäilee pikkuruisia mansikantaimia, kurjenpolvia, päiväliljoja ja kääpiövuorimäntyjä.
Sateinen alkukesä on auttanut uuden nurmikon ja perennantaimien juurtumista. Nuoret puuntaimet on varustettu kastelusäkeillä.
Jo loppukesästä uusin puistoalue on rehevöitynyt vehreäksi, ennakoi projektipäällikkö Sari Niinivirta-Mamonoff.Kuva:Sami Kilpiö / HS
Myösviime kesänä valmistuneelle puistoalueelle on luvassa uutuuksia.
Töölönlahdenkadun tuntumaan on jo asennettu cityvessa, jota kansalaiset olivat kovasti toivoneet.
Finlandia-talon viereen on myös tulossa ulkoflyygeli, joka on kaikkien kansalaisten käytössä.
Viime ja tänä vuonna valmistuneet Töölönlahdenpuiston pikaparannukset ovat luonteeltaan väliaikaisia, sillä kaupunki valmistelee laajempaa perusparannusta tuleville vuosille.
2010-luvun alussa valmisteltu kunnianhimoinen puistosuunnitelma vesialtaineen todettiin liian kalliiksi, ja siksi vuonna 2016 tyydyttiin halvempaan väliaikaisratkaisuun. Kun kulottuneet nurmikentät herättivät kritiikkiä, kaupunki suunnitteli nyt valmistuneet pikaparannukset.
Päivänkakkarat ovat vallanneet niityn Töölönlahdella.Kuva:Sami Kilpiö / HS
Töölönlahti on myös lintujen suosiossa.Kuva:Sami Kilpiö / HS
Syreenit ehtivät jo kukkia Töölönlahdella.Kuva:Sami Kilpiö / HS",news
"Joulukuussa Helen päätyi poistamaan hallinnoimaltaan seinältä Riikka Purraa esittäneen graffitin.
Suvilahden graffitiseinään ilmestyi graffiti, joka jäljentää lännenelokuvista tuttuja etsintäkuulutusjulisteita. Niissä lukee, että Orpo ja Purra halutaan ”elävänä tai kuolleena”.Kuva:Kari Pullinen
Sähköverkkoyhtiö Helen ei aio poistaa Helsingin Suvilahden graffitiseinältä poliittisia kuvia pääministeri Orposta ja valtiovarainministeri Purrasta.
Graffitit viittaavat poliitikkojen tappamiseen lännenelokuvien etsintäkuulutusjulisteita jäljitellen.
Joulukuussa Helen poisti samalta seinältä Purraa esittäneen graffitin sen poliittisen viestin vuoksi.
Vaikuttaasiltä, että sähköverkkoyhtiö Helen ei enää puutu sen hallinnoimien graffitiseinien poliittisiin kuviin.
Asia kävi ilmi, kun HS kysyi Helenin kantaa Helsingin Suvilahdessa sijaitsevaan graffitiseinään ilmestyneistäkuvista, jotka viittaavat pääministeriPetteri Orponja valtiovarainministeriRiikka Purrantappamiseen.
HS kysyi Heleniltä, onko se tietoinen graffitista ja aiotaanko se poistaa. Helenin sähköpostivastauksesta saa vaikutelman, ettei se aio poistaa kuvia.
”On valitettavaa, että Helen Sähköverkko Oy:n hallinnoimaa graffitiseinää käytetään yksittäisiin henkilöihin kohdistuviin loukkauksiin. Seinien perusperiaatteen mukaisesti teosten tekijät huolehtivat itse uusien teosten päälle maalaamisesta”, Helenin viestinnästä vastattiin perjantaina.
Viimejoulukuussa Helen päätyitoisenlaiseen ratkaisuun, kun se poisti samalta seinältä toisen Purraa esittävän graffitin.
Graffitissa oli kuvattuna Purran ohessa neljä hautakiveä, joissa toivotettiin haudan rauhaa ja lepoa taiteelle, empatialle, järjelle ja Suomelle. Graffitia oli tuunattu myös lisäämällä Purran silmiin hakaristit ja käteen veriset sakset.
Tuolloin energiayhtiö perusteli poistoa sen poliittisen viestin vuoksi.
”Helen Sähköverkko ei yleisesti ottaen tarjoa pintojaan poliittisen keskustelun alustaksi”, Helenistä vastattiin joulukuussa sähköpostitse HS:lle.
”Tämä koskee kaikenlaisia poliittisia viestejä ja tunnuksia, mutta aivan erityisesti vihaa, syrjintää tai väkivaltaa edustavia symboleja ja niiden levittämistä, minkä vuoksi Kalasataman graffitiseinän maalaus jouduttiin lopulta poistamaan”, yhtiö perusteli päätöstä joulukuussa.
Kysymys poliitikkoa kritisoivan graffitin poistosta ei ole aivan yksinkertainen. Vuonna 2016 Vantaan kaupunginjohtaja määräsi poistettavaksi Myyrmäessä lailliseen graffitiseinään maalatun graffitin, jossa kritisoitiin kuntapäättäjiä.Oikeusasiamies päättivuonna 2017, että tämän graffitin poisto loukkasi teoksen tekijöiden sananvapautta.
Suvilahteentällä kertaa ilmestynyt graffiti jäljentää lännenelokuvista tuttuja etsintäkuulutusjulisteita. Niissä lukee, että Orpo ja Purra halutaan ”elävänä tai kuolleena”.
Purra kertoi aiemmin HS:lle vieneensä tiedon graffitista eteenpäin. Pääministeri Orpo ei halunnut kommentoida asiaa.",news
"Onnettomuus aiheutti haittaa liikenteelle.
Henkilöauto vaurioitui pahoin törmäyksessä raitiovaunun kanssa perjantai-iltana.Kuva:Tomi Peurakoski / Lukijan kuva
Henkilöautoja raitiovaunu 13 törmäsivät toisiinsa alkuillasta Hermannin rantatiellä. Ratikkalinja 13 seisoi jonkin aikaa ja kolarista aiheutui haittaa myös bussilinjoille 55 ja 56.
Kello puoli kahdeksan aikoihin raitioliikenne Hermanniin rantatiellä kulki jälleen normaalisti, kerrottiin HSL:n viestinnästä.
Puoli yhdeksältä pelastuslaitos tiedotti, että liikenne kulkee jälleen normaalisti.
Poliisikertoi, että henkilöauton kuljettaja loukkaantui lievästi kolarissa. Raitiovaunussa ei poliisin mukaan ollut loukkaantuneita.
Oikaisu 4.7.2025 kello 21.30: Jutussa väitettiin aiemmin, että onnettomuus tapahtui Hermannin rantatiellä Kustaa Vaasan tien ja Haukilahdenkadun välillä. Raitiovaunulinja 13 ei kuitenkaan Hermannin rantatiellä risteä Kustaa Vaasan tien vaan Hämeentien kanssa.",news
"Hovioikeus pidensi käräjäoikeuden antamaa ehdollista vankeustuomiota puolella vuodella.
Helsingin hovioikeus tuomitsi suomalaisyrittäjän törkeästä petoksesta heinäkuun alussa.Kuva:Elsa Paakkinen / Lehtikuva
Espoossa ja Kirkkonummella toimineiden yritysten osaomistaja on tuomittu vuoden ja neljän kuukauden ehdolliseen vankeuteen törkeästä petoksesta.
Yrittäjä huijasi yli 117 000 euroa työttömyyskassasta esiintymällä työttömänä, vaikka toimi päätoimisena yrittäjänä useita vuosia.
Hovioikeus pidensi käräjäoikeuden antamaa tuomiota puolella vuodella ja määräsi yrittäjän maksamaan rahat takaisin KOKO-työttömyyskassalle.
Espoossaja Kirkkonummella toimineiden yritysten osaomistaja on tuomittu yhden vuoden ja neljän kuukauden ehdolliseen vankeuteen törkeästä petoksesta.
Helsingin hovioikeus myös tuomitsi yrittäjän maksamaan takaisin Korkeasti koulutettujen työttömyyskassalle KOKO:lle yli 117 000 euroa.
Hovioikeuden tuomion mukaan yrittäjä oli nostanut perusteettomasti työttömyysetuutta, vaikka hän itse asiassa oli päätoiminen yrittäjä. Yritysryppään ytimessä oli tekoaikana kolme yritystä, joiden toimialana oli muun muassa teollisuuden erikoiskoneiden valmistus.
Yritystoiminta ulottui myös ulkomaille rekisteröityihin yrityksiin, joissa miehellä oli eri aikoina osaomistuksia.
Miesei toimittanut työttömyyskassalle asiapapereita ja liitteitä, joista kassa olisi voinut päätellä hänen todellista rooliaan yrittäjänä. Miehen mukaan kassasta oli hänelle sanottu, ettei osaomistajuus ole este työttömyyskorvaukselle.
Verotarkastuksen perusteella mies oli ollut yrityksissä aktiivinen toimija. Hän oli muun muassa maksanut emoyrityksen laskuja aikana, jolloin hän oli nostanut työttömyyskorvausta.
Mies sai palkkaa yritysryppään emoyrityksestä runsaan vuoden ajan vuosina 2014–2015, mutta tuolloin hän ei nostanut työttömyysetuutta. Työttömyyskorvausta hän oli nostanut ennen palkallista jaksoa ja uudestaan palkkajakson jälkeen.
Rangaistavan teon aikajänne ulottuu siten vuodesta 2012 aina vuoteen 2017 saakka. Tekoaikaan hän oli toiminut sekä yhtiön hallituksen puheenjohtajana että hallituksen jäsenenä. Osan aikaa yhtiön toimitusjohtajana oli hänen entinen vaimonsa.
Verotarkastuksenperusteella yhtiöiden omistusketju ja kontaktit ulottuvat Viron kautta Marshall-saarille ja Hong Kongiin. Osittain perusteettomilla laskuilla ja kansainvälisillä rahansiirroilla varoja päätyi verotarkastuksen mukaan suomalaisen emoyhtiön omistajien pankkitileille.
Petoksesta syytetty mies oli saanut näitä tilisuorituksia vuosina 2013–2015 yhteensä yli 240 000 euroa. Oikeudelle mies selitti tilisuorituksia eri yhtiöiden osakejärjestelyistä syntyneillä tuloilla.
Lain nojalla osoitus sivutoimisesta yrittäjänä toimimisesta on, että henkilö on ollut yritystoimintaan liittymättömässä työssä vähintään 6 kuukautta. Mies kertoi oikeudelle yrittäneensä hakea palkkatöitä, mutta puuttuneen tutkintotodistuksen vuoksi tämä ei onnistunut.
Syytetty kertoi hakeneensa useita työpaikkoja, mutta hän ei yksilöinyt, mistä yrityksistä oli kyse.
Oikeuden mukaan rajanveto päätoimisen ja sivutoimisen yrittäjyyden välillä ratkaistaan toimintaan käytetyn työmäärän, ei yritystoiminnasta saatujen tulojen perusteella.
Miesei omien sanojensa mukaan kertonut työttömyyskassalle lukuisista hallitustehtävistään ja omistussuhteistaan kansainvälisissä yhtiöissä, koska hän ajatteli ilmoitusvelvollisuuden koskevan vain suomalaisia yrityksiä. Hän ei saanut palkkaa yhtiöistä.
Länsi-Uudenmaan käräjäoikeus arvioi tuomiossaan, että mies oli tahallisesti erehdyttänyt työttömyyskassaa, koska hän oli koko pitkän tekoajan aikana jättänyt kaiken yritystoimintaa koskevan toimintansa ilmoittamatta.
Mies oli kertonut ensimmäisessä työttömyyskorvaushakemuksessaan suomalaisen yhtiön osaomistuksesta, mutta myöhemmissä korvaushakemuksissa hän ei näitä maininnut. Mies kertoi oikeudelle odottaneensa, että työttömyyskassa pyytää lisäselvityksiä, jos katsoo ne tarpeellisiksi.
Käräjäoikeus tuomitsi yrittäjän 10 kuukauden ehdolliseen vankeusrangaistukseen, koska miehellä ei ollut aiempia rikostuomioita.
Hovioikeus pidensi vankeustuomiota puolella vuodella yhteen vuoteen ja neljään kuukauteen.",news
"Helsingin uuden sillan äänet tulivat urakoitsijalle yllätyksenä. Merihaansilta yhdistää Hakaniemen ja Sompasaaren uuden asuinalueen.
Uusi Merihaansilta Helsingissä pitää outoa ääntä tuulisella säällä.
Kruunusillat-allianssin projektinjohtaja Markus Malmivuori kertoo, että ääni syntyy todennäköisesti tuulen osuessa kaiteiden rakenteeseen.
Allianssi tutkii ongelmaa ja miettii ratkaisuja, mutta äänen syntyyn on vaikea puuttua tuulen arvaamattomuuden vuoksi.
Ääni kantautuu lähialueen asuintaloihin ja sitä on havaittu myös Finkensillalla ja Kruunuvuorensillalla.
UusiMerihaansilta pitää merkillistä ääntä tuulisella säällä. Sillan kaiteet soivat tuulen vaikutuksesta.
Äänen tarkkaa syntyperää ei tiedetä, kertoo Kruunusillat-allianssin projektinjohtajaMarkus Malmivuori. Malmivuori epäilee, että ääni syntyy, kun tuuli osuu tietystä suunnasta sillan kaiteiden lattapintaiseen rakenteeseen.
Äänensyntyyn on Malmivuoren mukaan hankala löytää ratkaisua, koska tuuli on vaikeasti ennakoitavissa ja äänen toistaminen vaikeaa.
Malmivuori kertoo, että allianssi tutkii äänen syntymekanismia ja miettii, onko ratkaisuja asian selvittämiseksi.
Soiva silta tuli urakoitsijalle yllätyksenä.
”Mallinnuksista ääntä ei voinut ennakoida.”
Hartaasti odotettu oikotie Sompasaaren ja Merihaan välillä avautui kävelijöille ja pyöräilijöille 17. kesäkuuta.Kuva:Elsa Paakkinen / Lehtikuva
Siltahankeon saanut muutamia yhteydenottoja äänen vaikutuksista.
Helsingin Sanomiin yhteyttä ottaneen lukijan mukaan ääni kantautuu lähellä olevien asuintalojen parvekkeelle asti.
Hän kuvailee ääntä villiksi, korkeaksi ja diskantiksi ujellukseksi. Ääni on kantautunut monta kertaa päivässä jo jonkun aikaa, eräs alueen asukas kertoo. Jos ääni jää pysyväksi ilmiöksi, hän arvelee sen pidemmän päälle häiritsevän.
Äänestä on tehty Malmivuoren mukaan havaintoja paitsi Merihaansillalla myös Finkensillalla ja Kruunuvuorensillalla.
Vastaavanlaista ääntä on Malmivaaran tietojen mukaan aiemmin havaittu muun muassa korkeiden rakennusten kattorakenteissa.",news
"Kantakaupungin suojateitä on muutettu raitioteiden ylityspaikoiksi. Ne eivät vielä ole kaikille tuttuja, mikä on aiheuttanut vaaratilanteita.
Helsinkiinon kesän aikana tullut 40 uutta raitiotien ylityspaikkaa. Ylityspaikkoja on tullut esimerkiksi Jätkäsaareen, Pasilaan ja muualle kantakaupunkiin.
Taustalla on Helsingin kaupunkiympäristölautakunnan keväällä 2021 tekemä periaatepäätös.
Ylityspaikka on kohta, jossa raitiotien voi ylittää, mutta joka ei ole suojatie. Väistämisvelvollisuus on kevyellä liikenteellä. Tieliikennelain mukaan raitiovaunulle on annettava esteetön kulku eli raitiotietä ei voi ylittää vaunun lähestyessä ylityspaikalla.
Ylityspaikat on merkitty maahan maalatuilla merkinnöillä ja raitiovaunusta varoittavalla liikennemerkillä.
Raitiovaununkuljettajatovat ilmoittaneet ylityspaikoilta ”jonkin verran” läheltä piti -tilanteita, kertoo Helsingin Kaupunkiliikenteen liikennöinnin operatiivinen päällikköMarkus Polttila.
”Kuljettajat ovat havainneet, etteivät uudet säännöt ole kaikilla tiedossa.”
Läheltä piti -ilmoitus tarkoittaa, että raitiovaununkuljettaja on ilmoittanut havainneensa liikenteessä jotain yllättävää tai sääntöjen vastaista.
Vaikka suojatien muuttaminen ylityspaikaksi poistaa raitiovaunujen väistämisvelvollisuuden, Polttilan mukaan kuljettajat kiinnittävät huomiota tilannenopeuteen ja varovaisuuteen.
”Selkeät merkinnät lisäävät liikenneturvallisuutta, ja tienkäyttäjien tietoisuutta ylityspaikkojen merkinnöistä on parannettava.”
Polttila uskoo, että raitioteiden ylityspaikoista tulee ”hyvä juttu”, vaikka uudet käytännöt ovatkin vielä tienkäyttäjillä hakusessa. Hän korostaa tienkäyttäjien tietoisuuden kasvattamisen tärkeyttä.
Raitiovaunujen ylityspaikat Jätkäsaaressa ovat kuva kadussa.Kuva:Kari Pullinen
Helsinginkaupungin liikenneinsinööriJuho Björkmankertoo, että kantakaupunkiin on nykyisten ylityspaikkojen lisäksi tulossa vielä noin 30 ylityspaikkaa. Ylityspaikat jäävät pysyväksi osaksi kaupungin katuverkkoa.
”Ylityspaikkoja tulee loppuvuoden aikana esimerkiksi Alppiharjuun, Vallilaan ja Punavuoreen.”
Björkmanin tiedossa ei ole, että ylityspaikat olisivat korostuneet vaarallisina paikkoina tai vaaratilanteiden tilastoissa.
”Alussa on vielä varmasti hakemista, mutta yleisesti ottaen ylityspaikoista on saatu positiivisia kokemuksia.”
Hän lisää, että kaupunki on pyrkinyt korostamaan ylityspaikkojen merkintöjä.
”Jos jokin yksittäinen ylityspaikka korostuu turvallisuusmielessä, tarkastelemme asiaa.”",news
"Paikalla olleen HS:n toimittajan mukaan takseja seisoi ja kääntyili jalkakäytävillä ja ajoradalla.
Taksit täyttivät Aleksanterinkadun jalkakäytävät ja ajoradan lauantain vastaisena yönä Helsingissä.Kuva:Tapio Mäkinen / Lukijan kuva
Helsingintaksit ovat ottaneet tavakseen vallata Aleksanterinkadun jalkakäytävät ja ajoradan puolenyön tuolla puolen. Ilmiö on näkyvin viikonloppuöisin, kun kansalaiset juhlivat ja tarvitsevat kyytejä.
TaksinkuljettajaTapio Mäkinenlähetti HS:lle kuvan tilanteesta lauantain vastaisena yönä. Kuljettajat kärkkyvät asiakkaita etenkin Mummotunnelina tunnetun ravintolakeskittymän kohdalla.
”Siinä oli sählinki ja ryysis. Jouduin seisomaan 6–7 minuuttia, kun autot olivat pitkittäin ja poikittain, yksi menosssa sinne ja toinen tänne”, Mäkinen kertoo.
”Siinä sitten seisottiin asiakkaan kanssa.”
Viikonloppunapaikalla ollut Helsingin Sanomien toimittajaKaisu Moilanenkertoo, että takseja seisoi ja kääntyili jalkakäytävillä ja ajoradalla noin 50 metrin matkalla.
”Siitä pystyi oman taksinsa helposti valitsemaan. Pikanttina lisänä olivat tietysti ne taksit, jotka toivat asiakkaitaan siihen Mummikselle ja siksi seisoivat ajoradalla”, Moilanen kuvailee.
Taksit saavat purkaa lastin eli asiakkaat jalkakäytävällä, mutta ne eivät saa jäädä käytävälle seisoskelemaan, Mäkinen tietää.
”Se on sama kuin pakettiautoilla. Purkaa saa mutta ei seisoa.”
Mäkinen kertoo nähneensä, kuinka eräänä yönä poliisi hyppäsi partioautosta, lähti kävelemään Aleksia keskellä katua, ja jokaisen taksin kohdalla heristi sormeaan ja käski: ”Häivy, häivy, häivy!”
Mäkisen mukaan Mummotunnelin edustalla ”sählinki” on pahimmillaan yhden ja neljän välillä yöllä.
”Iso purku on siinä haarukassa.”
Eikä Aleksi ole ainoa, jossa sattuu ja tapahtuu.
”Erottajankatu, Simonkadulta Lönnrotinkadulle, Marskin yötolppa on pahin. Välillä nyrkitkin heiluvat.”
Yksitekijä taksien nykykyttäykseen voi olla, että Helsingin kaupunki hääti Elielinaukiolta taksit paria firmaa lukuun ottamatta. Kuskit levittäytyivät muualle.
”Mikonkadulla kuskit pitävät ovia auki. Viimeksi katsoin, että siitä sumpusta ei olisi läpi päässyt ilman peltien kolinaa.”",news
"Mies otettiin kiinni hieman kello kuuden jälkeen Pukinmäessä. Poliisi joutui käyttämään kiinniottotilanteessa ampuma-asetta.
Poliisiotti kiinni 34-vuotiaan miehen, jota epäillään tapon yrityksistä sekä useista törkeistä ryöstöistä. Kiinniotto tapahtui hieman kello kuuden jälkeen maanantaina Pukinmäessä.
Poliisi oli tiedottanut kello kuuden jälkeen saaneensa ilmoituksen ampumisesta asunnossa Tapulikaupungissa Palokellonkujalla kello 17.20.
Hieman myöhemmin poliisi tiedotti saaneensa ilmoituksen ampumisesta myös Liiketiellä Tapanilassa. Epäilty oli poistunut paikalta autolla.
Mies vei pakenemisen aikana useita autoja, jotka hän hylkäsi hetken ajon jälkeen, poliisin puoli kahdeksalta julkaisemassa tiedotteessa kerrotaan.
Hätäkeskukseenoli tullut ilmoituksia tuntomerkkeihin sopivasta miehestä, joka pyrki aseella uhaten viemään ilmoittajien autoja. Ilmoitusten mukaan mies oli ampunut laukauksia.
Poliisi joutui käyttämään kiinniottotilanteessa ampuma-asetta. Kohdehenkilö loukkaantui, mutta hänellä ei ole hengenvaaraa. Poliisin tietojen mukaan kukaan muu ei loukkaantunut.",news
"Rakastetulla huvila-alueella Helsingin Meilahdessa sijaitseva Angelica on asetettu konkurssiin.
Villa Angelica sijaitsi 1900-luvun alun huvilassa.Kuva:Sami Kero / HS
Helsingin Meilahdessa sijaitseva kahvila Angelica on suljettu konkurssin vuoksi.
Kahvila oli tunnettu epäystävällisestä palvelustaan ja runsaasta sisustuksestaan vanhassa puuhuvilassa.
Omistaja Grazyna Kokkonen, 70, emännöi paikkaa, joka sai sosiaalisessa mediassa maineen 'kehnona' kahvilana.
Epäystävällisestäpalvelustaan ja persoonallisesta tunnelmastaan kuuluisaksi tullut kahvila Angelica Helsingin Meilahdessa lopettaa toimintansa. Kahvila on asetettu konkurssiin.
Rakastetulla huvila-alueella sijaitseva kahvila nousi maineeseen siksi, että monet kävijät varoittelivat sosiaalisessa mediassa palvelua heikoksi. Kahvila tunnettiin myös runsaasta sisustuksesta ja ruusuistaan.
”Omistaja ei halua, että kukaan vierailee hänen kahvilassaan”, arveli eräs nimimerkki Tripadvisorissa vuonna 2022.
Osa kävijöistä kehui paikan omalaatuisuutta. Eräs varoitti, että paikka ei ole ”herkkähipiäisille”.
Kahvilan sisustus oli runsas.Kuva:Kaisa Rautaheimo / HS
Kahvilasijaitsi Tamminiementiellä vanhassa, 1900-luvun alun puuhuvilassa. Sen omisti ja paikkaa emännöiGrazyna Kokkonen, jota HS haastatteli jutussaan muutama vuosi aiemmin. Kokkonen oli tuolloin 70-vuotias.
Kokkonen kertoo HS:lle lyhyessä puhelussaan kärsivänsä terveysongelmista ja sulkeneensa kahvilan siksi.",news
"Katkos sattui päivän vilkkaimpaan aikaan sairaala-alueella. Pääsy potilastietojärjestelmä Apottiin estyi.
Nettiyhteys oli poikki koko Meilahden sairaala-alueella ja katko kesti arviolta noin 40 minuuttia.Kuva:Outi Pyhäranta / HS
Tekninen vika aiheutti täydellisen internetkatkoksen Helsingin Meilahden sairaala-alueella torstaina puolenpäivän aikaan.
Husin ICT-tuotantojohtaja Risto Laakkonen kuvailee katkosta isoksi ja vakavaksi ongelmaksi.
Katkos esti pääsyn potilastietojärjestelmä Apottiin, mutta merkittäviä vaikutuksia potilashoitoon ei toistaiseksi ole havaittu.
Internet-yhteydetlakkasivat toimimasta Helsingin Meilahdessa sairaala-alueella torstaina. Tietoliikennekatkos koski myös muita Husin eri toimipisteitä.
Nettiyhteys oli poikki puoliltapäivin koko Meilahden sairaala-alueella ja katko kesti arviolta noin 40 minuuttia, Husista vahvistettiin HS:lle aiemmin torstaina.
HS:n tietojen mukaan Hus-yhtymän it-tuki arvioi tilanteen kriittiseksi.
Kyseessä oli totaalinen tietoliikennekatkos, kertoo Husin ICT-tuotantojohtajaRisto LaakkonenHS:lle.
Laakkosen mukaan ongelma koski koko Husin tietoverkkoa.
”Ongelma oli iso ja vakava”, Laakkonen sanoo.
Tietoliikennekatkoksen aiheutti vikaantunut komponentti, joka on kytketty pois päältä ja vaihdetaan hallitusti myöhemmin torstaina. Komponenttiin oli Laakkosen mukaan tullut ”triviaali ja vaikeasti havaittava vika”.
Laakkonen kuvailee katkon vaikutuksia laajoiksi.
Katkoskoski myös potilastietojärjestelmä Apottia, kertoo Husin johtajaylilääkäriMarkku MäkijärviHS:lle.
Henkilökunta ei siis päässyt katkon aikana käsiksi kaikkiin potilastietoihin.
Mäkijärvi sai tiedon Husin eri toimipisteitä koskevasta katkoksesta kello 11.48. Laajimmat häiriöt kestivät noin 10 minuutin ajan.
”Katkos sattui päivän vilkkaimpaan aikaan, kun esimerkiksi leikkaukset olivat käynnissä.”
Potilashoitoa jatkettiin mahdollisimman normaalisti.
Tämän hetkisen tiedon mukaan ongelmalla ei ollut merkittäviä seuraamuksia potilaiden hoitoon.",news
"Mies on nyt saanut yhteensä kolmetoista vuotta vankeutta samankaltaisista teoista.
Helsingin hovioikeus tuomitsi 34-vuotiaan Usama Al-Idrissin seitsemäksi vuodeksi ja viideksi kuukaudeksi vankeuteen seksuaalirikoksista.
Al-Idrissi syyllistyi neljän alaikäisen uhrin huumaamiseen ja raiskaukseen vuosina 2021 ja 2022.
Oikeuden mukaan teot osoittivat piittaamattomuutta uhrien oikeuksia kohtaan ja aiheuttivat vakavaa kärsimystä.
Hänet on tuomittu aiemminkin vastaavasta teosta.
Toistuvastialaikäisiä huumannut ja raiskannut mies sai jälleen pitkän vankeusrangaistuksen, kun Helsingin hovioikeus tuomitsi miehen seitsemäksi vuodeksi ja viideksi kuukaudeksi vankeuteen.
Miehen syyksi luettiin muun törkeä raiskaus ja törkeitä lapsen seksuaalisia hyväksikäyttöjä.
Tämä oli melko lyhyen ajan sisään jo toinen seksuaalirikostuomio, jonkaUsama Al-Idrissi, 34, sai.
Hovioikeus joutui nyt hieman lyhentämään rangaistusta tuohon määrään, koska Al-Idrissillä oli samankaltaisista teoista jo pohjalla melko tuore tuomio, jonka pituus oli viisi vuotta ja seitsemän kuukautta.
Kun nämä lasketaan yhteen, pituudeksi tulee jo kolmetoista vuotta ja se on myös enimmäisrangaistus, joka tilanteessa voidaan antaa.
Tuomittusyyllistyi nyt annetussa tuomiossa neljään eri uhriin kohdistuneeseen ja kokonaisuutena arvioiden hyvin vakavana pidettävään seksuaalirikosten sarjaan.
Siihen sisältyi oikeuden mukaan erityisen vaarallisten huumausaineiden häikäilemätöntä tarjoamista alaikäisille ja siten aiheutetun päihtymystilan hyväksikäyttämistä seksuaalisiin tarkoituksiin.
Menettely osoitti oikeuden mukaan miehessä ilmeistä piittaamattomuutta uhrien seksuaalista itsemääräämisoikeutta ja hyvinvointia kohtaan.
”Hänen menettelynsä on aiheuttanut uhreille suurta inhimillistä kärsimystä, joka on johtanut muun ohella itsemurhayrityksiin, ahdistuneisuuteen sekä pitkäaikaisen ja tiiviin terapian tarpeeseen”, oikeus totesi.
Osaateoista oikeus piti poikkeuksellisina.
Hän oli oikeuden mukaan muun muassa ollut toistuvasti usean viikon ajan ollut lapsen kanssa niin emätin-, oraali- kuin anaaliyhdynnässä, mitä oikeus jo itsessään piti vakavana.
Tekoihin liittyi oikeuden mukaan runsaasti sadomasokistisia piirteitä, jotka ilmenivät esimerkiksi väkivaltana ja alistamisena sitomalla.
”Tämänkaltaisten tekojen kohdistaminen lapseen saattaa vahingoittaa tämän kehitystä äärimmäisellä tavalla”, oikeus totesi.
Hän myös videokuvasi uhrejaan. Ainakin osa uhreista oli lähtenyt hatkalle sijoituspaikoistaan ja tarvitsivat yöpaikkaa. Tapahtumapaikkana oli miehen asunto Sörnäisissä ja tekoaika vuosina 2021 ja 2022.
Erilaisia kärsimyskorvauksia ja muita kuluja hänen maksettavakseen koitui useiden kymmenien tuhansien eurojen verran.
Miehenaiemmassa tuomiossa oli samoja piirteitä.
Siinä oli vain yksi uhri, tekohetkellä karkumatkalla sijoituspaikastaan ollut 14-vuotias tyttö. Al-Idrissi tuomittiin tässä tapauksessa muun muassa törkeästä huumausainerikoksesta ja törkeästä lapsenraiskauksesta.
Tässäkin tapauksessa hän tarjosi uhrille erilaisia huumeita ja oli toistuvasti uhrin kanssa sukupuoliyhteydessä, mitä tyttö oli vastustellut.",news
"Ratatunnelin rakentaminen voi alkaa, kun ratikkaurakan kaikista yksityiskohdista on päästy kesän aikana sopuun.
Tiistaiyönä 50 tonnin painoiset siltapalkkilohkot laskeutuivat paikoilleen.Kuva:Alexei Kesonen / Destia
Vantaan ratikkahanke eteni Tikkurilassa, kun neljä siltapalkkilohkoa nostettiin paikoilleen pääradan yli maanantain ja tiistain välisenä yönä.
Destian projektipäällikkö Pekka Kivelä kertoo, että kuukausia valmisteltu operaatio onnistui hyvin sateesta huolimatta.
Nosto-operaatiot jatkuvat elokuussa ja syyskuussa, ja rata-apusillat pysyvät paikoillaan vuoteen 2028 asti.
Maanantainja tiistain välisenä yönä neljä jättimäistä siltapalkkilohkoa nousi ilmaan ja laskeutui oikeille sijoilleen Tikkurilan asemalla.
Tehtävä voi maallikon mielestä kuulostaa helpolta, mutta pääradan ahtaassa tilassa, neljän tunnin aikarajoituksella ja heiluvien palkkien kanssa operaatio olisi voinut mennä pieleenkin.
”Oli onneksi melko tyyntä, ja sade oli kevyttä”, kommentoi suoritusta Destian projektipäällikköPekka Kivelä.
UrakoitsijaDestia yhteistyökumppaneineen oli valmistellut neljän siltalohkon nostoa kuukausien ajan aina tarjouskilpailusta lähtien.
Destia on mukana Vantaan ratikan läntisen rataosuuden allianssissa, joka rakentaa 12 kilometriä raitiotietä Tikkurilasta Helsinki-Vantaan lentoasemalle.
Ratikkahankkeessa ovat vielä kehitysvaiheen neuvottelut kesken, mutta pääradan alittavan tunnelin valmistelua on haluttu edistää. Kun kehitysvaihe kesän jälkeen päättyy, tunnelia voidaan ryhtyä rakentamaan väliaikaisten siltojen alla.
Siltalohkot ovat osa rata-apusiltoja, joiden päällä junaliikenne kulkee tunnelitöiden ajan.
Lähijunaliikenteen raiteet 5 ja 6 jäivät pois käytöstä juhannuksen jälkeen. Ne palaavat käyttöön heinäkuun 17. päivän jälkeen.
Rata-apusillat ja muut väliaikaiset laiturirakenteet jäävät paikoilleen vuoteen 2028 asti.
Jättimäisiä siltapalkkilohkoja nostettiin paikalleen hienoisessa sateessa.Kuva:Alexei Kesonen/Destia
Nosto-operaatioteivät kuitenkaan pääty tiistaiyöhön. Vielä isompia palkkeja nostetaan paikoilleen elokuun lopulla, ja vielä syyskuussa on vuorossa yksi palkkinostojen operaatio.
Kivelän mukaan tunnelitöissä on likimain sama tiimi, joka rakensi Kaisantunnelia Helsingin ratapihan ali.
Destia oli varannut kaksi yötä nostoja varten, mutta koska tämänkertainen nosto saatiin tehtyä tiistain vastaisena yönä, nosturi pystyttiin lähettämään pois.
”Olin pyytänyt lähettämään peukkuviestejä, jos yötyö onnistuisi hyvin. Niitä oli tullut aamuun mennessä useita”, Kivelä kertoo.",news
"Ei ole varmaa, kenelle Kauppa­torin mehiläiset ovat kuuluneet. Se joka karanneet mehiläiset pelastaa, saa kuitenkin myös pitää ne.
Kotitarhuri Ando Kütismaan mukaan ruukun kyljessä Kauppatorilla oli noin 2 000 mehiläisen parvi.Kuva:Ando Kütismaa
HelsinginKauppatorilla oli tiistai-iltapäivällä tavallista enemmän kuhinaa, kun mehiläis­parvi pysähtyi matkallaan kukkaruukun kylkeen.
KotitarhuriAndo Kütismaakävi viiden aikaan alkuillasta keräämässä karkulaisia pesälaatikkoonsa. Kütismaa sai ilmoituksen parvesta Suomen Mehiläis­hoitajain Liiton parvi­puhelimesta.
Viime viikollalähellä sijaitsevasta ravintola Savoysta karkasi noin 10 000 mehiläistä.
Savoyn keittiöpäällikköHenrik Kovanenkertoi tiistaina HS:lle, ettei tällä kertaa ole varmaa, että karkulaiset olisivat ravintolan tarhasta. Helsingin keskustan alueella on useita pesiä.
Mehiläisiäei voi merkitä, joten ei ole täysin varmaa, kenelle ne kuuluvat, Ando Kütismaa toteaa.
”Ne voivat tulla mistä vain pitkänkin matkan päästä. Ne ovat nyt minun laatikossani ja siellä pysyvät.”
Ando Kütismaa sai kuningattaren pesälaatikkoon, ja muut mehiläiset seuraavat perässä.Kuva:Ando Kütismaa
Kütismaan mukaan parvi on melko pieni. Hänen arvionsa mukaan mehiläisiä on noin 2 000.
”Aurinko on vielä niin korkealla, että niitä on vaikeaa ottaa kiinni. Osa lentelee ympäri ämpäri ja etsii ruokaa.”
Suurin osa oli kuitenkin jo pesälaatikossa, sillä Kütismaa sai laitettua kuningattaren sisään. Mehiläiset yrittävät pysyä kuningattaren lähellä.
Hän arvelee, että mehiläisillä oli jo ”seuraava osoite tiedossa” ja että ne olivat pian jatkamassa matkaa Kauppatorilta. Hän ehti kuitenkin väliin.
”Seuraavaksi ne matkaavat minun kotitarhalleni.”
Parveiluon tarhamehiläisille luontainen tapa lisääntyä, sanoo Suomen Mehiläis­hoitajain Liiton puheenjohtajaRami Heikkilä.
Kun mehiläiset ovat kasvattaneet pesäänsä uuden kuningattaren, vanha kuningatar lähtee etsimään uutta pesäpaikkaa mukanaan osa työläisistä.
”Yleensä uusi parvi kokoontuu esimerkiksi puun oksaan ja menee palloksi kuningattaren ympärille. Tiedustelija­mehiläiset lähtevät siitä etsimään uutta pesäpaikkaa.”
Tällä kertaa välipysäkiksi valikoitui puun oksan sijaan Kauppatorin kukkaruukku. Heikkilä ei usko, että niistä oli haittaa ohikulkijoille.
”Parvi viihtyy kyllä itsekseen, kunhan sitä ei mene tökkimään.”
Heikkilänmukaan 80–90 prosenttia Suomen Mehiläis­hoitajain Liiton parvi­puhelimeen Helsingissä ilmoitetuista parvista käydään pelastamassa.
Mehiläistarhaaja siirtää parven jatkamaan elämäänsä uudessa paikassa.
Hänen mukaansa Kauppatorin mehiläisparvi on selkeästi kuulunut jollekin tarhaajalle. Hän toteaa Kovasen ja Kütismaan tavoin, että omistajaa ei kuitenkaan voi tietää.
Se joka ne pelastaa, saa myös pitää.
Jos mehiläisparvi ilmestyy pihapiiriin, niiden omistajuus siirtyy vanhan maalain mukaan maanomistajalle.
”Jos omakotitalon pihassa on pesä, talon omistaja on myös parven omistaja.”",news
"Ilokaasua käytetään yhä enemmän päihtymistarkoituksessa. Se näkyy muun muassa siinä, että puistoihin kertyy kasoihin ilokaasupulloja.
Ilokaasua käytetään aiempaa suuremmista pulloista.Kuva:Lukijan kuva
Ilokaasupullot ovat lisääntyneet Helsingin puistoissa, kertoo Staran vastaava piiripuutarhuri Sampo Sainio.
Pulloja löytyy etenkin kantakaupungin puistoista, ja niitä tulisi kierrättää vaarallisena jätteenä räjähdysvaaran vuoksi.
HSY:n käyttöpäällikkö Eetu Keinäsen mukaan ilokaasupullohavaintoja on tullut merkittävästi lisää viimeisten vuosien aikana.
Ilokaasun käyttö päihtymistarkoituksessa on lisääntynyt, ja sen aiheuttamat hermovauriot huolestuttavat lääkäreitä.
Ilokaasunkäyttö päihteenä näkyy Helsingin puistoissa. Puutarhurit joutuvat toistuvasti keräilemään puistoihin jätettyjä tyhjiä pulloja pois.
Helsingin kaupungin rakentamispalveluliikelaitos Staran vastaava piiripuutarhuriSampo Sainionmukaan ilokaasupullot ilmestyivät puistoihin koronapandemian aikana.
”Ensin oli pienempiä patruunoja, mutta nyt on tullut isoja pulloja. Selkeästi enemmän pulloja alkoi tulla viime vuonna.”
Kesä on alkanut sateisissa merkeissä, joten toistaiseksi ilokaasupullot eivät ole olleet yhtä paha riesa kuin viime kesänä.
”Lämpötilalla on selkeä vaikutus siihen, kuinka paljon ilokaasupulloja löytyy. Viime vuonna alkoi toukokuussa täysi kesä. Tänä vuonna on toinen tilanne.”
Pullojalöytyy Sainion mukaan etenkin kantakaupungin alueen puistoista, joihin ihmiset kokoontuvat viettämään aikaa. Pulloja löytyy etenkin Ruttopuistona tunnetusta Vanhasta kirkkopuistosta, Kaivopuistosta ja Sinebrychoffin puistosta.
Trendion, että ilokaasua myydään nyt pienten ampullien lisäksi yhä suuremmissa säiliöissä, 670–2 000 gramman pulloissa. Sainion mukaan pulloja löytyy usein noin viiden pullon kasoina.
Staran työntekijät toimittavat ilokaasupullot vaarallisena jätteenä kiertotalousyritys Remeolle tai Helsingin Seudun Ympäristöpalvelulle (HSY).
”Eivät kelpaa metallinkeräykseen, koska ei voi tietää, ovatko täysin tyhjiä eli räjähdysvaara on olemassa”, Sainio selittää.
HSY:ltävahvistetaan, että ilokaasupulloja ei saa laittaa tavalliseen jäteastiaan, koska ne voivat räjähtää ja aiheuttaa siten vaaratilanteita jätteiden käsittelyssä ja olla myös vaaraksi jätteenkäsittelijöille.
”Ei missään tapauksessa muihin jätejakeisiin kuin vaaralliseen jätteeseen. Riski on, että ne voivat räjähtää käsittelyssä ja aiheuttavat myös tulipaloriskin. Niitä tulee käsitellä kuin muitakin kaasupulloja ja -patruunoita”, käyttöpäällikköEetu Keinänensanoo.
Pullot tulee viedä sorttiasemalle. Helsingissä niitä on kaksi, Konalassa ja Kivikossa.
Vaikuttaa siltä, ettei moni vaivaudu kierrättämään ilokaasupulloja.
”Tietojemme mukaan on varsin yleistä, että niitä löytyy sekajätteestä.”
Keinäsen arvion mukaan havaintoja ilokaasupulloista on tullut merkittävästi lisää viimeisten parin kolmen vuoden aikana. Tilastoa lukumääristä ei kuitenkaan ole.
Keinäsen mukaan HSY:llä on some-kanavissa ja tiedotteissa viestinyt ilokaasupullojen oikeaoppisesta kierrättämisestä.
Ilokaasunkäyttö päihtymistarkoituksessa on lisääntynyt viime vuosina taas Suomessa ja maailmalla.
Ilokaasun luovuttaminen päihtymistarkoitukseen on jo nyt kiellettyä Suomessa, mutta kiellon valvominen on vaikeaa, koska sen ostaminen ei ole kiellettyä.
Ainetta voi tilata ulkomailta verkkokaupoista, joissa sitä myydään kerman vaahdottamiseen. Siten myös alaikäiset voivat ostaa sitä.
Viime syksynäuutisoitiin, että ilokaasun käytöstä aiheutuneet hermovauriot ovat yleistyneet niin paljon, että Husin lääkärit ovat huolissaan nuorten terveyden puolesta.
Uudesta trendistä ei ole kyse. Edellisen kerran ilokaasusta oltiin huolissaan vuoden 2013 tienoilla.",news
"Kolmekymppinen raiskasi tiedottoman alaisensa hotellihuoneessa Helsingissä.
Kolmekymppinen esihenkilö tuomittiin kahden vuoden vankeuteen alaisensa raiskaamisesta Helsingissä lokakuussa 2020.
Raiskaus tapahtui uhrin syntymäpäiväjuhlien jälkeen hotellihuoneessa, jossa uhri oli sammunut voimakkaan humalatilan vuoksi.
Helsingin hovioikeus katsoi uhrin ja todistajien kertomusten tukevan syytettä, vaikka tuomittu kiisti raiskauksen.
Esihenkilöraiskasi sammuneen alaisensa varaamassaan hotellihuoneessaan lokakuussa 2020 Helsingin keskustassa.
Helsingin hovioikeus tuomitsi vuonna 1990 syntyneen miehen kahden vuoden ehdottomaan vankeuteen raiskauksesta. Lisäksi mies määrättiin korvaamaan teosta uhrille koituneet terapiakulut sekä yhteensä 7 400 euroa korvausta kärsimyksestä.
Raiskaustapahtui uhrin syntymäpäiväjuhlinnan päätteeksi.
Syntymäpäiviä oltiin vietetty useassa eri ravintolassa isommalla seurueella, johon sekä tuomittu että uhri kuuluivat. Lopuksi juhlinta oli päätynyt tuomitun omistamaan baariin Helsingin keskustassa, jossa hovioikeuden tuomion mukaan uhri oli päihtynyt voimakkaasti.
Loppuillasta tuomittu oli varannut hotellihuoneen läheisestä hotellista, jonne tuomittu ja uhri menivät yöksi.
Uhrin kertoman mukaan hän oli sammunut hotellihuoneen sängylle, ja herännyt siihen, että tuomittu raiskasi häntä. Tämän jälkeen uhri menetti jälleen tajuntansa.
Seuraavanaaamuna tuomittu oli lähtenyt hotellihuoneesta, jättäen uhrin yksin. Uhri oli mennyt äitinsä luokse ja kertonut tulleensa raiskatuksi. Uhri oli irtisanoutunut työpaikastaan raiskausta seuraavana iltana.
Tuomittu myöntää sukupuoliyhteyden tapahtuneen, mutta kiistää uhrin kertomuksen illan kulusta sekä raiskaussyytteet. Tuomittu myös kiistää uhrin olleen voimakkaasti humaltunut. Tuomitun kertoman mukaan uhri olisi itse halunnut lähteä hotellille sekä tehnyt aloitteen seksiin.
Oikeudessa arvioitiin sitä, oliko uhrin päihtymys ollut sellaista, että hänen ei olisi ollut mahdollista antaa suostumusta seksiin. Oikeus päätti, että uhri oli erittäin vahvasti päihtynyt eikä olisi voinut puolustaa itseään siinä tilassa eikä olisi myöskään kyennyt tekemään itseään koskevia päätöksiä esimerkiksi seksistä saati ilmaisemaan niitä.
Hovioikeus katsoi myös, että uhrin kertomusta tukee se, että hän kertoi todistajille tapahtuneesta heti seuraavana päivänä.
HS ei julkaise tuomitun nimeä uhrin henkilöllisyyden suojelemiseksi.
Päätös ei ole lainvoimainen.",news
"Osa seurakunnasta väittää Helsingin piispa Teemu Laajasalon ajavan uudeksi kirkkoherraksi tosi-tv:stä tuttua Kari Kanalaa ”keinolla millä hyvänsä”.
Helsingin piispa Teemu Laajasalon (vas.) on väitetty petaavan tuomiorovastin tehtävää Paavalin kirkkoherralle Kari Kanalalle.Kuva:Usva Torkki / HS, Antti Aimo-Koivisto / Lehtikuva
Helsingin tuomiokirkkoseurakunnan uuden kirkkoherran valinta herättää kiistaa.
Piispa Teemu Laajasaloa syytetään Kari Kanalan suosimisesta virkaan.
Laajasalo valitsi kansanvaalin vastoin seurakunnan toivetta välillisestä vaalista.
Kanalan poikkeuksellisen nopea ylemmän pastoraalitutkinnon suoritus herättää epäilyjä.
HelsinginTuomiokirkkoseurannan uuden kirkkoherran eli tuomiorovastin valinta on osoittautunut erittäin kiistanalaiseksi.
Arvostelua on esitetty sekä siitä, että tuomiokapituli vastoin seurakunnan toiveita valitsi vaaliksi suoran kansanvaalin, mutta myös siitä, että yhden hakijan pätevöitymistä on kiirehditty.
HS kertoi kesäkuun alussa, että Helsingin piispaTeemu Laajasaloja Tuomiokirkkoseurakunnan seurakuntaneuvoston enemmistö ovat eri linjoilla uuden kirkkoherran vaalitavassa.
Helsinginhiippakuntavaltuuston jäsenViivi Ali-Löyttysyytti Laajasaloa suoranaisesta tuomiorovastipelistä Kotimaa-lehden blogissa kesäkuussa.
Ali-Löytty katsoi, että toiminnallaan Laajasalo oli petaamassa tuomiorovastin tehtävää Paavalin kirkkoherralleKari Kanalalle, joka suoritti vaaditun ylemmän pastoraalitutkinnon ennätyksellisen nopeasti, vain kolmessa kuukaudessa.
Yleensä tutkinto vie vuosia.
Blogissaan Ali-Löytty epäilee, että Laajasalo ajaa ”keinolla millä hyvänsä” uuden kirkkoherran tehtävään itselleen ”uskollista ja kiitollista” Kanalaa, joka on myös tv-viihteestä tuttu parisuhdepappi.
Tämä sai virkaa hakeneen Lopen kirkkoherranTuomas Hynysenvetoamaan Kotimaa-lehdessä, että Laajasalo ja Kanala vastaisivat Ali-Löytyn esittämään kritiikkiin ja todistaisivat, että Kanalan tutkintoon hyväksymät suoritukset olivat niin poikkeuksellisen ”timanttisia”.
Tuomiorovastin virkaa ovat hakeneet Hynysen ja Kanalan lisäksi Haagan seurakunnan kirkkoherraMari Mattssonja Munkkiniemen seurakunnan kirkkoherraPäivi Vähäkangassekä Tuomasyhteisön toiminnanjohtaja, pastori ja kanttoriKati Pirttimaa.
Ali-Löyttyei saanut vastauksia avoimiin kysymyksiinsä, mutta HS:n haastattelussa hän sanoo, ettei oikeastaan vastauksia odottanutkaan.
”Ei kukaan kapitulista ole ollut yhteydessä, mutta onhan Laajasalo antanut ympäripyöreitä kommentteja Kirkko ja kaupunki -lehden haastattelussa.”
Ali-Löytty kertoo saaneensa eri puolilta Suomea kiitosta siitä, että nosti asian julkisuuteen.
”Onhan tämä omituista käytöstä ja hävytöntä pelaamista”, Ali-Löytty viittaa piispa Laajasalon toimintaan vaalitavan valinnassa.
Kansanvaaliaon käytetty kaupunkiseurakunnissa harvoin, koska äänestysaktiivisuus on huono. Täysin poikkeuksellista se ei ole.
Seurakuntalaiset eivät ennen äänestystä saa käyttöönsä hakijoiden psykologisten testien tuloksia tai yhteenvetoa siitä, miten hyvin nämä ovat suoriutuneet aiemmissa tehtävissään.
Sen sijaan välillisessä vaalissa, jota Tuomiokirkkoseurakunnan seurakuntaneuvosto esitti, nämä tiedot olisivat 16-henkisen neuvoston käytössä.
Tuomiokirkkoseurakunta oli valmistellut hyvässä uskossa tuomiorovastiMarja Heltelänseuraajan valintaa useita kuukausia sillä ajatuksella, että vaali tapahtuu seurakuntaneuvostossa.
Seurakuntaneuvoston varapuheenjohtajanLari Ahokkaanmukaan kokouksiin osallistunut Laajasalo oli viestittänyt tietynlaisesta epävarmuudesta, mutta viimeisestä kokouksesta lähtiessään kuitenkin sanonut, että luottaa seurakuntaneuvoston valintaan.
Kun seurakuntaneuvosto sitten esitti välillistä vaalia, piispa Laajasalo oli tuomiokapitulin kokoustilanteessa toukokuussa muotoillut oman ehdotuksensa kansanvaalista.
Tuomiokapitulin seitsemästä jäsenestä yhden tilalla oli varajäsen, yksi oli poissa ja yksi jääväsi itsensä. Laajasalon esitys voitti äänin 4–1.
HS:llepiispa Laajasalo vastaa vuosilomaltaan sähköpostitse, että myös Tuomiokirkkoseurakunnan seurakuntaneuvosto äänesti vaalitavasta.
Vaaleilla valittu seurakuntaneuvosto esitti välillistä vaalia äänin 12–3 .
HS:n tekemästä kolmen suuren hiippakunnan kyselystä ilmenee, että kirkkoherrojen valinnoissa molempia vaalitapoja on ollut käytössä, mutta hiippakuntien tuomiokapitulit ovat noudattaneet kyseisen seurakunnan tahtoa. Helsingissäkin seurakunnan esitys on yleensä hyväksytty paitsi nyt tuomiorovastin valinnassa.
Välillinen vaali on ollut kaupunkiseurakunnissa yleinen vaalitapa, kansanvaali taas pienempien seurakuntien suosima vaalitapa.
Ali-Löyttypitää erikoisena, että Kari Kanalan ylemmän pastoraalitutkinnon osaksi hyväksyttiin hänen 35 vuotta vanha kirjallinen työnsä Gettysburgin seminaariin Yhdysvalloissa ajalta, jolloin häntä ei vielä ollut vihitty papiksi Suomessa.
Kanalan tutkinnossa hyväksyttiin myös Ali-Löytyn mukaan perusopintoja.
Pastoraalitutkinnon osaksi voidaan perustelluista syistä hyväksyä teologisia jatko-opintoja. Nämä ovat useimmiten väitöskirjatasoisia kirjallisia töitä HS:n hiippakuntakyselyn perusteella.
HS on perehtynyt Kanalan opintosuorituksen yhteenvetoon.
Piispa Laajasalon mukaan ylemmän pastoraalitutkinnon valmistelu, ohjaus ja esittely kuuluvat hiippakuntadekaanille.
”Viimeisten kymmenen vuoden aikana tutkintojen kirjalliset työt ovat Helsingissä olleet kovin usein muita kuin väitöskirjoja tai niiden osia. Merkittävä osa pastoraalitutkinnon suorittaneista ei ole tohtoreita”, Laajasalo kirjoittaa sähköpostivastauksessaan.
Kotimaa-lehden yhteenvedon mukaan viidestä Helsingin tuomiorovastin virkaa hakeneesta kolme on tohtoreita, ja heidän väitöskirjansa osia on hyväksytty osaksi tutkintoa. Hakijoista Mari Mattsson ei ole tohtori, mutta hän on tehnyt eniten varsinaisia pastoraaliopintoja tutkintoa varten.
HS:nkyselyn perusteella kolmessa isossa hiippakunnassa yleensä tuomiokapitulin pappisasessori, tuomiorovasti tai hiippakuntadekaani tekee yhteenvedon kirkkoherran virkaa hakeneiden hakemuksista.
Tuomiorovastin valinnassa Helsingin tuomiokapituli päätti poikkeuksellisesti, että yhteenvedon tekee piispa.
Laajasalon mukaan syynä on, että toinen pappisasessorin tehtävä on auki ja toinen pappisasessori on esteellinen. Hän työskentelee Tuomiokirkkoseurakunnassa.
Kirkkoherraksi hakeneiden haastattelut tehdään hiippakunnissa yleensä virkatyönä, mutta Helsingissä haastattelutoimikunnassa on mukana myös piispa, kuten Laajasalon mukaan on ollut viimeisten 20 vuoden aikana.
Oikaisu 8. heinäkuuta kello 19.00: Kuvatekstissä kerrottiin aiemmin virheellisesti, että kuvakombossa oikealla esiintyy Teemu Laajasalo. Laajasalo on kuvakombossa vasemmalla.",news
"Meteorologin mukaan kyseessä on harvinaisten helmiäispilvien sijaan yleisempi väripilvi.
Tiistai-iltanaKatariina Männikköoli nauttimassa kauniista kesäpäivästä Helsingin itäisellä saaristoreitillä.
Yhtäkkiä hänen naisystävänsä näki Neitsytsaaren edustalla taivaalla jotain kummallista: värikkäitä pilviä, jotka muistuttivat erehdyttävästi helmiäispilviä.
Pariskunta hämmästeli asiaa, koska helmiäispilviä tavataan yleensä kylmällä säällä. Ne vaativat 85 pakkasasteen lämpötiloja yläilmakehään. Männikkö otti pilvistä kuvia ja videoita.
Lukijan havaitsema väripilvi Neitsytsaaressa Helsingin edustalla.Kuva:Katariina Männikkö / Lukijan kuva
Kyseessäei ole helmiäispilvi, vaan väripilvi, arvioi Ilmatieteen laitoksen päivystävä meteorologiEevi Silvennoinenkuvien perusteella. Kyseessä ei voi olla helmiäispilvi, sillä niitä esiintyy vain talvikuukausina.
Väripilvi muodostuu, kun valo siroaa eli hajoaa eri suuntiin pienistä ilmakehän hiukkasista, usein pienistä vesipisaroista tai jääkiteistä. Väripilviä voi nähdä kaikissa sateenkaaren väreissä.
Toisin kuin helmiäispilvet, väripilvet eivät ole erityisen harvinaisia. Helmiäispilvien muodostuminen vaatii erityiset olosuhteet, kun taas väripilville riittää sopivalla korkeudella oleva pilvi, jonka takaa aurinko heijastaa. Helmiäispilvet sijaitsevat myös paljon väripilviä korkeammalla.
Helmiäis-ja väripilvet voivat näyttää erehdyttävästi samalta, Silvennoinen toteaa. Helmiäispilven värit ovat kuitenkin voimakkaampia.
Myös valaiseva yöpilvi muistuttaa helmiäis- ja väripilviä, mutta niitä nähdään tässä vaiheessa vuodenkiertoa Helsingissä vasta puolenyön aikoihin.
Oikaisu 2.7.2025 kello 15.27: Korjattu Katariina Männikön puolisosta käytettyä muotoilua. Kyseessä on haastateltavan naisystävä.
Helmiäispilviä kuvattuna Oulun Pyykösjärvellä tammikuussa. Helmiäispilviä esiintyy yleensä tammi- ja helmikuussa.Kuva:Ville Honkonen
Helmiäispilviä kuvattuna Tervolassa vuonna 2020. Aamu- tai iltahämärässä esiintyville helmiäispilville ovat tyypillisiä pastellinsävyiset, voimakkaat värit.Kuva:Sini Pakkanen",news
"Helsingin Kurviin tullaan ostamaan ja myymään huumeita myös pääkaupunkiseudun ulkopuolelta.
Vaasanpuistikko Helsingin Sörnäisissä.Kuva:Anton Kunnas / HS
Helsingin poliisi on lisännyt tehovalvontaa Kurvin alueella huumeongelman pahenemisen vuoksi kesäkuun alusta alkaen.
Komisario Hanna Kiiskisen mukaan huumeita tullaan ostamaan Kurviin myös pääkaupunkiseudun ulkopuolelta.
Erityisesti muuntohuume Alfa-PVP:n käyttö on lisääntynyt ja sen takavarikoidut määrät ovat kymmenkertaistuneet vuodesta 2022.
Helsinginpoliisi reagoi Kurvin huumeongelmaan tehovalvonnalla. Poliisi on lisännyt Sörnäisissä Kurvin alueella kameravalvontaa, siviilipoliiseja ja virkapukuisia poliiseja kesäkuun alusta lähtien.
”Järjestyksenvalvontatehtävät ovat alueella huomattavasti suurempia kuin viime vuonna, koska partioita on enemmän valvomassa turvallisuutta”, ylikomisarioHanna Kiiskinenkertoo.
Keskiviikkonaaamupäivällä kesäkuun loppupuolella Vaasanpuistikko on rauhallinen, koska poliisiauto ja järjestyksenvalvojat ovat paikalla.
Kaksi poliisia istuu poliisiauton sisällä hiljaisen Vaasanpuistikon eli ”Piritorin” keskellä. Porukoita kulkee aukion läpi, mutta paikalle ei jäädä viettämään aikaa.
Kiiskisen mukaan alueen asukkailta on tullut kiitosta siitä, että valvonnan tehostaminen on rauhoittanut tilannetta.
Huumeidenkäyttäjät ovat siirtyneet läheisiin puistoihin ja muille alueille, jalkautuvat huumetyöntekijät arvioivat.
Huumeongelma näkyy alueella ruiskuina, mutta ”peukuksi” kutsutun huumeen myötä myös yhä useammin sekavana käytöksenä.Kuva:Anton Kunnas / HS
”Piritori” on ollut yksi Sörnäisen huumeongelman keskittymä, mutta nyt se on hiljainen.Kuva:Anton Kunnas / HS
Poliisinhuolena on erityisesti alueelle keskittynyt huumekauppa, sanoo Kiiskinen. Alueella paljastetaan päivittäin useita huumausaineiden käyttörikoksia. Tehovalvonnan tavoitteena on saada alueen keskeiset huumekauppiaat kiinni.
Poliisin mukaan huumeita tullaan ostamaan myös pääkaupunkiseudun ulkopuolelta.
Erityisesti muuntohuume Alfa-PVP eli ”Peukku”  näkyy katukuvassa, kun ihmiset muun muassa polttavat sitä lasipiipuilla. Vahva aine saa ihmiset nopeasti huonoon kuntoon.
Asukkaita häiritsee se, että peukkua poltetaan sisäpihoilla ja porttikongeissa, Kiiskinen kertoo.
”On saatu asiakkailta ja sidosryhmiltä viestiä, että tilanne on ollut huono. On paljon huumausaineiden myyntiä ja sitä myöten käyttöä.”
Sörnäinen ja etenkin Kurvi on ollut päävalvontakohteita heti kelien lämpenemisestä lähtien. Kiiskinen kertoo, että poliisi arvioi kolmen viikon välein, tarvitseeko tehovalvontaa jatkaa. Ensimmäisen jakson jälkeen sitä on päätetty jatkaa.
Valvonnan yhteydessä poliisi on takavarikoinut muun muassa teräaseita ja huumausaineita.
Kiiskisen mukaan rauhaton meno alkaa jo aamupäivällä ja jatkuu iltaan asti.
Helsinginpoliisilaitoksen rikoskomisarioDaniela Willner-Mäenpääkertoo, että Alfa-PVP:n käyttö näkyy koko ajan enemmän takavarikoissa.
Ylipäätään määrät ovat kasvaneet vuositasolla ja tähän mennessä vuotta tapauksia on jo moninkertaisesti parin vuoden takaiseen verrattuna.
”Jos vertaa vuoteen 2022, puhutaan kymmenenkertaisista määristä”, Willner-Mäenpää kertoo.
Vuonna 2022 takavarikoitiin 272 grammaa Alfa-PVP:tä. Tänä vuonna toukokuun lopulla ainetta oli takavarikoitu jo 4 738 grammaa. Viime vuonna sitä takavarikoitiin yhteensä 5 920 grammaa.
Willner-Mäenpään mukaan käyttäjät ovat lähtökohtaisesti sellaisia, jotka käyttävät myös muita kovia huumeita. Hänen mukaansa on kuitenkin myös ihmisiä, jotka siirtyvät nopeasti vahvaan aineeseen.
”Toivottavasti tämä olisi väliaikainen ilmiö. Jos mennään siihen, että lievää huumausainetta käyttäneet siirtyvät Alfa-PVP:hen, on se ikävä asia ja huolestuttavaa.”",news
"Mannerheimintien jättiremontti on ajanut useita yrityksiä ahtaalle. Nyt uudenlainen aasialainen nuudelipaikka Rolls Rice sulki ovensa.
Ravintola palveli ympärivuorokautisesti.Kuva:Janne Aaltonen
Aasialaista katuruokaa tarjonnut ravintola Rolls Rice on sulkenut ovensa Helsingin Töölössä.
Ravintola kertoo Mannerheimintien remontin vähentäneen asiakasmääriä merkittävästi.
Rolls Rice etsii ratkaisua tilanteeseen. Aiemmin se harkitsi laajentumista muualle Suomeen.
Aasialaistakaturuokaa tarjonnut ravintola Rolls Rice on sulkenut ovensa. Ravintola edusti uudenlaista pikaruokaa ja itsepalvelua Helsingissä.
Helsingin Töölössä sijainnut ravintola joutui vaikeuksiin Mannerheimintien peruskorjauksen aiheuttamien liikennejärjestelyiden takia.
HS on tiedustellut vähin äänin ovensa sulkeneen ravintolan kohtaloa sen yrittäjältä. Vielä huhtikuussa ravintola myi nuudeleita ja juomia 40 prosentin alennuksella.
Nyt ravintola ilmoittaa sosiaalisessa mediassa sulkeneensa Mannerheimintiellä sijaitsevan toimipisteensä.
”Kadun remontti on vähentänyt asiakasmääriä merkittävästi, eikä toiminnan jatkaminen ole tällä hetkellä kannattavaa”, ravintolan Instagram-julkaisussa kerrotaan.
Yritys kertoo etsivänsä ratkaisua vaikeaan tilanteeseensa.
Vuonna2023 alkanut Mannerheimintien peruskorjaus on Helsingin historian suurin katuremontti.
Remontin myötä jalankulkijoiden liikkuminen on muuttunut Mannerheimintiellä hankalaksi. Sopivat kulkuväylät mutkittelevat työmaamonttujen vieressä ja kevyen liikenteen väylät ovat ahtaita tai kokonaan poissa käytöstä.
Jättiremontti on ajanut useita yrityksiä ahtaalle. HS kirjoitti viime marraskuussa, kuinka Mannerheimintiellä on tyhjentyneitä kivijalkaliikkeitä muutaman kymmenen metrin välein.
HSuutisoi Rolls Rice -ravintolasta sen avajaisten aikaan, jolloin ravintolan asiakasryntäys yllätti yrittäjän. Töölöläisravintola nousi nopeasti suosioon etenkin sosiaalisen median avulla.
Rolls Ricen yrittäjäTruong Trankertoi vuonna 2023 HS:lle, että ajatuksena on ollut alusta alkaen ravintolan laajentuminen Helsingissä ja sitten muualla Suomessa.
Rolls Ricen erikoisuus on se, että asiakas keittää siellä itse nuudelinsa. Niihin valitaan lisukkeet, ja koneet lisäävät annokseen oikean määrän vettä.
Kyseessäon Aasiassa suosittu niin sanottunoodle station-konsepti. Mallia on haettu etenkin Koreasta, jossa ympäri vuorokauden auki olevat itsepalvelukioskit ovat yleisiä.
Ravintola on yhdistelmä kauppaa ja ravintolaa. Myymälän hyllyillä on muun muassa kastikkeita, keksejä ja nuudeleita.
Ravintolan puolella voi syödä joko myymälästä ostettuja nuudeleita tai kokin valmistamia annoksia, kuten bao buneja ja rullia. Lounas- ja illallisaikaan on myös susheja.
Nuudeliravintola Rolls Ricessa asiakas saa tehdä annoksensa itse.Kuva:Janne Aaltonen / IS",news
"Käräjäoikeus katsoi huhtikuussa, että kolme miestä ei syyllistynyt raiskaukseen oltuaan sukupuoli­yhteydessä tapahtuma-aikana 17-vuotiaaseen tyttöön.
Miesjoukko oli sukupuoliyhteydessä 17-vuotiaaseen tyttöön Malmin sairaalan edustalla viime vuoden lokakuussa.Kuva:Kari Pullinen
Naisasialiitto Unioni aloittaa keräyksen tukeakseen 17-vuotiaan tytön epäillyn raiskauksen viemistä hovioikeuteen.
Käräjäoikeus hylkäsi huhtikuussa syytteet kolmea miestä vastaan, jotka olivat sukupuoliyhteydessä tytön kanssa Malmilla.
Unioni perustelee keräystä oikeudenkäyntikulujen suuruudella ja tapauksen merkityksellä uuden raiskauslainsäädännön kannalta.
NaisasialiittoUnioni on aloittanut keräyksen, jonka tuella viedään hovioikeuteen julkisessa keskustelussa paljon puhuttanut Malmin tapaus.
Käräjäoikeus katsoihuhtikuussa, että kolme miestä ei syyllistynyt raiskaukseen oltuaan sukupuoliyhteydessä tapahtuma-aikana 17-vuotiaaseen tyttöön.
Miehet olivat tavanneet vahvasti humalaisen tytön Malmin sairaalan odotustilassa, josta he johdattivat hänet sairaalan viereiseen puskaan. Miehet olivat tytön kanssa suojaamattomassa oraali- , emätin- sekä anaaliyhdynnässä.
Tytön mukaan miehet muun muassa repivät häntä hiuksista, painoivat hänen päänsä maahan ja pitivät kiinni väkivaltaisesti. Lisäksi yksi miehistä kuvasi tilannetta.
Syyttäjän mukaan tyttö ei antanut suostumustaan sukupuoli­yhteyteen ainakaan kaikkien kolmen miehen kanssa.
Käräjäoikeus kuitenkin hylkäsi miesten syytteet vedoten siihen, etteivät miehet voineet tietää, että tyttö ei ollut suostuvainen seksiin.
Asianomistajaeli epäilty raiskauksen uhri valitti käräjäoikeuden päätöksestä toukokuussa. Tapaus etenee käsiteltäväksi hovioikeuteen.
Naisasialiitto tukee keräyksellään uhria oikeudenkäynti­kuluissa. Liiton tiedotteen mukaan oikeudenkäyntikulut voivat olla kymmeniätuhansia euroja.
Liitto perustelee keräystä sillä, että ilman tukea oikeudenkäynti voisi jäädä käymättä, koska kulut ovat suuret.
Oikeudenkäynti on liiton mukaan tärkeä, koska kyseessä on ensimmäinen laajaa julkisuutta saanut tapaus uuden suostumukseen perustuvan raiskauslainsäädännön aikana.
AiemmintoukokuussaHS uutisoi yksityishenkilöstäReetta Rajalasta, joka päätti organisoida uhrin hyväksi keräyksen luettuaan tapauksesta ja käräjäoikeuden päätöksestä uutisista. kertoi, että tarkoituksena oli kerätä uhrin oikeudenkäynti- ja terapiakuluihin.
Rajala kertoipäivityksessäänLinked in -verkostoitumisalusta, että kahdella keräyksellä uhrille kerättiin yhteensä 21 224 euroa.",news
"Reiteillä pääsee matkustamaan myös Suomen sisällä.
Flixbusin linja-auto Vaasassa kesällä 2023.Kuva:Janne Aaltonen / IS
Bussiyhtiö Flixbus avaa kymmenen uutta reittiä Suomesta Viroon heinä- ja elokuussa.
Uudet reitit kulkevat Helsingin ja Tallinnan kautta Pärnuun, ja niillä voi matkustaa myös Suomen sisällä.
Flixbus lisää uusia päätepysäkkejä mm. Kotkaan, Haminaan ja Imatralle sekä palauttaa kolme aiemmin tauolla ollutta reittiä.
Linja-autoyhtiöFlixbus laajentaa bussiyhteyksiään Suomen sisällä sekä Suomesta Baltian maihin.
Yhtiö avaa kymmenen uutta reittiä, jotka kulkevat Helsingin ja Tallinnan kautta Pärnuun. Kokonaan Flixbusille uusia päätepysäkkejä Suomessa ovat Kotka, Hamina ja Imatra.
Muita uusien Pärnun-linjojen päätepysäkkejä ovat Turku, Tampere, Vaasa, Pori, Kuopio, Joensuu ja Rovaniemi, yhtiö kertoo tiedotteessaan.
Flixbusille uusia pysäkkejä reittien varrella ovat muun muassa Porvoo, Kouvola ja Lappeenranta.
Lisäksi Flixbus palauttaa kolme tauolla ollutta reittiä päivittäiseen liikennöintiin. Palautetut reitit kulkevat Helsingin kautta Rovaniemeltä Krakovaan, Joensuusta Hampuriin ja Tampereelta Vilnaan.
Bussit pysähtyvät Helsingissä sekä Kampin linja-autoasemalla että Länsiterminaalissa.
Lipunmyyntiuusille reiteille on jo alkanut ja liikennöinti käynnistyy loppukesästä. Reitit myös lisäävät lähtöaikoja Helsingistä Tampereelle, Vaasaan ja Turkuun tai päinvastoin matkustettaessa.
Flixbus käyttää dynaamista hinnoittelua, joten bussimatkan lopullinen hinta määräytyy matkustuspäivän ja kysynnän mukaan. Bussiliput Viroon sisältävät laivalipun Tallinnaan Tallinkin laivoilla.
Flixbus aloitti toimintansa Suomessa kaksi vuotta sitten. Nykyään yhtiö tarjoaa 55 reittiä Helsingistä muualle Suomeen ja ulkomaille.
Pärnu–Tallinna–Helsinki–Helsinki/Vantaa lentokenttä–Turku
Pärnu–Tallinna–Helsinki–Turku–Rauma–Pori–Närpiö–Vaasa
Pärnu–Tallinna–Helsinki–Turku-Pori
Pärnu–Tallinna–Helsinki–Vihti–Forssa–Huittinen–Pori–Vaasa
Pärnu–Tallinna–Helsinki–Helsinki/Vantaa lentokenttä–Lahti–Jyväskylä–Kuopio
Pärnu–Tallinna–Helsinki–Helsinki/Vantaa lentokenttä–Lahti–Jyväskylä–Kuopio–Joensuu
Pärnu–Tallinna–Helsinki–Helsinki/Vantaa lentokenttä–Lahti–Jyväskylä–Oulu–Rovaniemi
Pärnu–Tallinna–Helsinki–Helsinki/Vantaa lentokenttä–Tampere–Pori
Pärnu–Tallinna–Helsinki–Tampere–Vaasa
Pärnu–Tallinna–Helsinki–Helsinki/Vantaa lentokenttä–Tampere
Pärnu–Tallinna–Helsinki–Helsinki/Vantaa lentokenttä–Porvoo–Kotka–Hamina
Pärnu–Tallinna–Helsinki–Helsinki/Vantaa lentokenttä–Porvoo–Kotka
Pärnu–Tallinna–Helsinki–Kouvola–Taavetti–Lappeenranta–Joutseno–Imatra
Lähde: Flixbus",news
"Pitkäkestoisinkin urakka tulee lopulta valmiiksi, kirjoittaa HS:n toimittaja Marja Salomaa.
Mannerheimintietä on korjattu yli kaksi vuotta. Loppu häämöttää ensi syksynä.Kuva:Antti Aimo-Koivisto / Lehtikuva
Pitkäkestoisinkin urakka tulee lopulta valmiiksi, kirjoittaa HS:n toimittaja Marja Salomaa.
Mannerheimintien peruskorjaus valmistuu ennakoitua nopeammin.
Katu-urakoiden aiheuttama vaiva on lopulta ohimenevä.
Vaikka väite kuulostaa latteudelta, muutos kuuluu kaupunkiin, Salomaa kirjoittaa.
Tälläviikolla Mannerheimintien työmaa tiedotti, että kaikkein hankalimmassa eli Nordenskiöldinkadun risteyksessä on taitekohta käsillä. Heinäkuu kun kestetään, sitten helpottaa.
Risteys on hankala, koska se on poikittaisen liikenteen nivel.
Nyt siellä kaivetaan kymmeniä metrejä putkia viiden metrin syvyyteen, ja pilkotaan kalliota läpi risteyksen.
Mannerheimintien peruskorjaus alkoi yli kaksi vuotta sitten ja valmistuu alkusyksystä reippaasti ennakoitua nopeammin.
Entiedä, onko kyse turnausväsymyksestä vai siitä, että Mannerheimintien käyttäjät ja asukkaat näkevät lopun häämöttävän, mutta valitusta kuuluu enää vähän.
Samanlaista vähäisen palautteen viestiä kuuluu myös Vuosaaren metrosillan työmaalta ja Hakaniemessä Siltasaarenkadun työmaalta. Molemmat ovat noin puolen vuoden urakoita, jotka vaikuttavat tuhansien ihmisten arkeen ja kulkureitteihin.
On vaikea päätellä, perustuuko palautteen väheneminen siihen, että ihmiset ovat tottuneet katu-urakoihin vai siihen, että kaupunki on onnistunut tiedotuksessa ja järjestelyissä paremmin kuin ennen.
Mechelininkadun työmaasta 7–8 vuotta sitten toimitukseen tuli kriittisiä juttuvinkkejä tuon tuostakin. Jos ei muuta, moitittiin, ettei kaivannoissa ollut ketään töissä.
Helsinkion vanha kaupunki, eikä katu-urakoille näy loppua. Tänä vuonna alkaa Mäkelänkadun peruskorjaus, vuonna 2028 Kaivokadun työmaa ja samoihin aikoihin Esplanadin alueen vesihuoltoverkoston saneeraus.
Kaikki kolme tuuppaavat ihmisiä ja liikennettä poikkeusreiteille.
Suoranaisista liikennekatkoista kärsivät joukkoliikenteen matkustajat. Viime vuonna metromatkat vähenivät neljällä miljoonalla lähinnä juuri Rautatieaseman neljän kuukauden liikennekatkon vuoksi.
Pudotusta näkyi viime vuonna myös raitioliikenteessä, jossa osa linjoista on jo poikkeusreitin poikkeusreitillä.
Tsaarinaikaisiavesiputkia ja ennen sotia asennettua viemäriverkkoa Helsingissä riittää, joten väistämättömien korjaustöiden suunnittelu ja toteutus on tärkeää.
Merkityksellistä on, miten eri urakoita tahdistetaan suhteessa toisiinsa. Ettei esimerkiksi Junatien metrosiltaa ja Kulosaaren autosiltaa laiteta poikki samanaikaisesti.
Junatiellä liikennekatko on luvassa kesällä 2027, vasta sen jälkeen kun Laajasalon raitiotiellä on alkanut matkustajaliikenne. Kulosaaren sillan purku alkaa Junatien urakan jälkeen.
Katkennutta kulkureittiä harmittelevaa kaupunkilaista eivät lohduta sellaiset latteudet, kuin ”vaiva on väliaikainen” tai ”muutos kuuluu kaupunkiin”.
Mutta totta on, että muutos kuuluu kaupunkiin ja katu-urakoiden aiheuttama vaiva on ohimenevä.
Ei kukaan ole pystyttänyt muistomerkkiä Mechelininkadun peruskorjauksesta kärsineiden muistolle.",news
"Tämän kesän hääjuhla ei ollut ensimmäinen Helsingin oopperatalossa, mutta se oli tähän asti pidetyistä juhlista kaikkein suurin.
Helsingin oopperatalossa järjestetyissä häissä oli tarjolla seremonian jälkeen lämpiössä juustoja ja cocktaileja.Kuva:Johanna Erjonsalo / HS
Oopperatalossa on järjestetty häitä ennenkin, mutta ei vielä koskaan näin suuria häitä.
Oopperatalo on harvoin vuokrattavissa, sillä tilat ovat useimmiten oopperan ja baletin omassa käytössä.
Häitä varten oopperatalon voi varata jopa 3-4 vuotta etukäteen, tällä hetkellä varattavissa on vuosien 2029-30 kausi.
Helsinginoopperatalossa on järjestetty joitain hääjuhlia ennenkin, mutta ei viimeiseen muutamaan vuoteen.
”Nämä eivät olleet historian ensimmäiset, mutta suurimmat häät”, kertoo Suomen kansallisoopperan ja -baletin viestintäjohtajaLiisa RiekkiHS:lle.
Helsingin Sanomatkertoiperjantaina juhlista, joiden kaltaisia Suomessa nähdään hyvin harvoin. Suomalais-amerikkalainen pariskuntaLaura HietamiesjaJacob Hirshmanjuhlivat häitään Helsingin oopperatalolla.
Vuonna 1993valmistunut talo on harvoin tarjolla, koska tilat on useimmiten varattu oopperan ja baletin omaan esitys- ja harjoituskäyttöön.
Näytäntökauden ulkopuolelle kesäksi puolestaan on ajoitettu rakennuksessa tehtävät suuret huoltotyöt. Siksi häitä voi pitää poikkeuksellisina.
Pääosin tiloja vuokrataan seminaareihin ja kongresseihin.
Häät oopperatalossa ovat harvinaisia, ja kyselyjä hääpareilta tulee harvoin. Kansallisooppera ja -baletti ei itse markkinoi taloa erityisesti häätilana, Riekki sanoo.
Juhlapaikanhinta muodostuu tilavuokrasta, henkilökunnasta ja tarvittavasta tekniikasta.
Riekki ei kerro tarkkaa hintaa tai edes hintaluokkaa oopperatalon vuokraamiselle.
Hääkäyttöön tilan varaavia koskee samat ehdot kuin muitakin vuokraavia.
Mukaan juhlaan tulee aina tarvittava määrä oopperan omaa henkilökuntaa.
”Emme anna avaimia ulkopuolisille.”
Mahdollisetvuokrattavat vapaat ajat tiedetään noin kolmen vuoden päähän, sillä oopperan ja baletin ohjelmistoa suunnitellaan nyt vuosille 2029–30. Yksittäisiä vapaita päiviä voi olla aiemmin.
Jos tilan haluaa omien häidensä juhlapaikaksi, kannattaa yhteys ottaa oopperaan niin pian kuin mahdollista, Riekki sanoo.
Päälämpiöstä aukeaa maisema Töölönlahdelle. Pienempi Alminsali ja Alminsalin lämpiö ovat muunneltavia tiloja. Suurempiin tapahtumiin sopii Riekin mukaan puolestaan päänäyttämö.",news
"Alexander Stubb on ensimmäinen istuva presidentti, joka toimii Helsinki Priden suojelijana. Hän ei kuitenkaan osallistunut Pride-kulkueeseen.
Tasavallan presidentti Alexander Stubb ei osallistu Pride-kulkueeseen.Kuva:Johanna Erjonsalo / HS, Heikki Saukkomaa / Lehtikuva
Presidentti Alexander Stubb on Helsinki Priden suojelija, mutta ei osallistu Pride-kulkueeseen.
Politiikan tutkija Johanna Vuorelma sanoo Stubbin puhuneen silti poikkeuksellisen aktiivisesti vähemmistöjen puolesta.
Pride-lippu on nostettu salkoon Presidentinlinnalla ja Kultarannassa.
TasavallanpresidenttiAlexander Stubbei osallistunut Pride-kulkueeseen, vaikka hän on tapahtuman virallinen suojelija.
”Hän ei osallistu. En kommentoi hänen ohjemaansa enempää. Presidentti suojelee vuosittain lukuisia tapahtumia”, tasavallan presidentin kanslian viestintäpäällikköMari-Kaisa Brandersanoo.
Myöskään rouvaSuzanne Innes-Stubbei osallistu.
Stubb on ensimmäinen istuva presidentti, joka toimii tapahtuman suojelijana. Stubb ja Innes-Stubb kertoivat aiemmin Helsinki Priden tiedotteessa, että tapahtuman suojelijoina he seisovat syrjintää ja kaikkea häirintää vastaan.
Lauantaina Presidentinlinnalla ja presidentin kesävirka-asunnolla Kultarannassa salkoon on nostettu Pride-lippu.
PolitiikantutkijaJohanna VuorelmaHelsingin yliopistosta katsoo, että Stubb on toiminut jo nyt asiassa poikkeuksellisen aktiivisesti. Henkilökohtaisesti Stubb on puhunut seksuaalivähemmistöjen oikeuksista vuosikausia.
”Presidentti-instituution kannalta nämä teemat ovat silti uudempia. Instituutio on ollut enemmän konservatiivisesti orientoitunut, eivätkä Priden kaltaiset asiat ole olleet samalla tavalla osana sitä. Presidentin osallistuminen suojelijana antaa asialle painoarvoa.”
Toistaiseksi ei ole tiedossa, miksi Stubb ei osallistunut kulkueeseen. Siksi Vuorelmakaan ei arvioinut syitä poisjäämisen taustalla.
Vuorelmamuistuttaa, että esimerkiksi juuri Priden tukeminen on nykyisessä poliittisessa kulttuurissa tietoinen riski. Suhtautuminen tapahtumaan on aiempaakin politisoituneempaa ja saattaa herättää joissakin kysymyksiä siitä, kuuluuko kannan ottaminen arvokysymyksiin presidentin tehtäviin.
Viime aikoina Stubbilla on pitänyt kiirettä ulko- ja turvallisuuspoliittisten myllerrysten keskellä. Vuorelma katsoo, että onnistumiset “kovana” politiikkana pidetyissä kysymyksissä saattavat antaa tilaa tehdä “pehmeämpiä” linjauksia.
”Nyt arvopohjaisessa realismissa on ollut painopisteenä realismi. On viisasta käyttää arvokysymyksiin saadut tilaisuudet, kun se on mahdollista,” Vuorelma arvioi.
Presidentinlinnan lipputangoissa liehuivat lauantaina Pride-liput.Kuva:Heikki Saukkomaa / Lehtikuva
Ihmiset kokoontuivat Senaatintorilla ennen kulkueen lähtöä.Kuva:Johanna Erjonsalo / HS
EsimerkiksipresidenttiSauli Niinistöei ryhtynyt Helsinki Pride -tapahtuman suojelijaksi, mutta hänen puolisonsa tohtoriJenni Haukioteki niin ensimmäisenä tasavallan presidentin puolisona.
Valtionjohdosta tapahtuman suojelijana on aiemmin ollut muun muassaSanna Marin(sd), joka toimi Pride-viikon suojelijana vuosina 2020 ja 2021 ollessaan pääministeri. Marin oli ensimmäinen pääministeri tapahtuman suojelijana.
Stubb puolestaan on itse toiminut Priden suojelijana myös vuonna 2010, jolloin hän oli ulkoministeri.
Pride-viikkoavietetään seksuaali- ja sukupuolivähemmistöjen tukemiseksi ja oikeuksien puolustamiseksi.
Jo presidenttiehdokkaana ollessaanStubb sanoi, että presidentin kanslia voisi osallistua Pride-kulkueeseen.",news
"Mirellan managerin mukaan artistilla on flunssaa, eikä hänen äänensä kestä esiintymistä. Laulaja oli Iltalehden mukaan Wanaja-festivaalilla itkuinen.
Mirella esiintyi Ruisrockissa perjantaina.Kuva:Outi Neuvonen / HS
Suosittu artisti Mirella perui esiintymisensä Helsingin Kipinä-festivaalilla lauantaina sairaustapauksen vuoksi.
Festivaalin vastaava tuottaja Henri Kulmala sai tiedon peruutuksesta lauantai-iltapäivällä, eikä korvaavaa esiintyjää ehditty järjestää.
Kipinä-festivaali on muuten sujunut hyvin ja se järjestetään myös ensi vuonna Oulunkylän urheilupuistossa.
Yksitämän hetken suosituimmista artisteista,Mirella, perui keikkansa lauantaina järjestettävillä Kipinä-festivaaleilla Helsingissä.
Tapahtuman järjestäjä sai tiedon asiasta lauantaina iltapäivällä, kertoo festivaalin vastaava tuottajaHenri KulmalaHS:lle. Syyksi ilmoitettiin Mirellan sairaustapaus.
”Manageri ilmoitti, että Mirella ei tule paikalle. Ei voi mitään.”
Mirellan managerin mukaan artistilla on flunssaa eikä hänen äänensä kestä esiintymistä.
Kulmala harmittelee, että järjestäjät saivat tiedon tapahtuneesta näin myöhään, eikä korvaavaa esiintyjää ehditty järjestää tilalle.
Festivaali on tiedottanut kävijöitä sosiaalisessa mediassa. Myös juontajat ovat kuuluttaneet lavoilla peruuntumisesta.
Mirellanfanien ei ole mahdollista hakea korvausta peruuntumisesta.
”Tämä ei ole yhden artistin festivaali”, Kulmala sanoo.
Kipinä täsmentää kahden lavan aikatauluja parhaalla mahdollisella tavalla lauantai-iltana.
Festivaali on sujunut muutoin odotetusti.
Perjantai oli loppuunmyyty. Samoin lauantai on vetänyt festariväkeä hyvin, Kulmala kertoo. Alueelle Helsingin Oulunkylän urheilupuistoon mahtuu noin 9 000 juhlijaa.
Tapahtuma aiotaan järjestää myös ensi vuonna, tuottaja paljastaa HS:lle.
Aiemminlauantaina Mirella nousi lavalle Hämeenlinnan Wanaja-festivaaleilla, mutta keikka keskeytettiin.
”Mirellan keikka loppui noin 30 minuuttia aloituksen jälkeen meistä riippumattomista syistä”, kertoo Nelonen Media Liven tuotantopäällikköJonna Pihkala.
Wanaja-festivaalin keikan keskeytymisestä kertoi aiemmin myösIltalehti. Laulaja oli Iltalehden mukaan Wanaja-festivaalilla itkuinen.
”Nyt minun pitää ottaa mielenterveyteni esiin. En tiedä mikä minua vaivaa, mutta en vain pysty tällä hetkellä”, Mirella kertoi yleisölle itkien Iltalehden mukaan.
Myöhemmin illalla artisti kertoi Instagramissa, että pettyi itseensä, koska hänen äänensä ei toiminut.
”Mun vahva reagointi lavalla tänään johtui siitä, koska mulla on kova flunssa tällä hetkellä. Mä en pystynyt tekemään työtäni niin kuin olisin halunnut ja ääneni ei toiminut. Mulla meni hermot siihen ja olin pettynyt itseeni.”
PerjantainaMirella esiintyi Ruisrockissa. Esiintyessään Turussa hän kertoi lavalla olleensa flunssainen ja pahoitteli tukkoisuuttaan, kirjoittiHS:n paikalla ollut toimittajaAnna-Maija Lippu.
Mirella kiitteli Ruisrockissa kiertueensa työryhmää siitä, että he auttavat häntä jaksamaan, sillä hänellä on ollut raskasta ja ”nytkin aika vaikeeta”.
Mirellalla on tänä kesänä jopa 44 keikkaa.Artistin keikkakalenterinmukaan hänellä olisi heinä-elokuun aikana jäljellä 26 keikkaa ympäri Suomea.
Sosiaalisen median keskusteluissa on jo aiemmin huolestuttu hänen jaksamisestaan, sillä hänen on kerrottu vaikuttaneen keikoilla apealta.
Helsingin Sanomat ja Nelonen Media Live kuuluvat samaan Sanoma-konserniin.",news
"Ongelmakohta on ollut Verkkosaarenrannan jalkakäytävällä jo muutaman vuoden.
Sadevedet jäävät Verkkosaarenrantaan jalankulkijoiden harmiksi.Kuva:Eliisa Aikkila / HS
Helsingin Kalasataman Verkkosaarenrannan jalkakäytävä täyttyy sateella lammikoista väärin asennettujen sadevesikaivojen takia.
Helsingin kaupungin projektipäällikkö Maria Ruuska kertoo, että katu korjataan väliaikaisesti kesän aikana.
Lopullinen ratkaisu saadaan vuosina 2028-2029, kun Verkkosaaren alueen rakennustyöt ovat pidemmällä.
JalkakäytäväHelsingin Kalasataman Verkkosaaressa täyttyy sateella syvistä lammikoista.
HS:n kuvat jalkakäytävältä osoittavat, että kaivot on asennettu muuta katua ylemmälle. Tavallisesti veden pitäisi valua muuta katua alemmalla olevaan viemäriin.
Näin Verkkosaarenrannan viemärit eivät vedä sadevesivettä. Ongelmakohta on ollut Verkkosaarenrannassa jo muutaman vuoden.
HS otti yhteyttä Helsingin kaupungin kaupunkiympäristön toimialaan kysyäkseen kadunsuunnittelusta. Asiaan on tulossa muutos.
”Korjaamme kadun kesän aikana”, kertoo liikenne- ja katusuunnittelun projektipäällikköMaria Ruuska.
Kävelyreitinpäällystäminen kesällä on väliaikainen ratkaisu.
Viimeistelty ratkaisu kadunpinnalle saadaan arviolta vuosina 2028–2029, kun tonttien rakennustyöt ovat pidemmällä.
Metroradan ja Kalasataman keskuksen pohjoispuolella sijaitsevaan Verkkosaaren eteläosa on jo valmis. Pohjoisosa valmistunee näillä näkymin vuosikymmenen loppuun mennessä.
Verkkosaarisijaitsee vanhalla satama-alueella lähellä merta. Rakennukset ovat sekoitus korkeita kerrostaloja ja matalia kaupunkipientaloja.
Alueita halkoo kanava ja talojen edessä on venesatamia. Alueelle suunnitellaan kelluvia asuntoja.",news
"Idea Helsinginkadun juna-asemasta ei ole tuore. Asemaa sommiteltiin alun perin Töölönlahden päähän, molemmin puolin Helsinginkatua.
Uusi pysäkki tulisi Helsinginkadulle.Kuva:Mika Ranta / HS
Helsinki suunnittelee uutta lähijuna-asemaa Helsinginkadun ratasillalle Pasilan ja päärautatieaseman väliin.
Idea on lähtöisin kuuden vuoden takaisesta kaupunkiaktiivi Mikko Särelän aloitteesta.
Asema palvelisi lähiliikennettä ja toisi paremmat yhteydet Kallion ja Töölön alueille.
Hankkeen kustannukset olisivat vain murto-osa Pisararadan hinnasta.
Uudenjuna-aseman perustaminen Pasilan ja Helsingin päärautatieaseman välille ei ole aivan uusi. Asemaa ehdotettiin jo kuusi vuotta sitten, mutta hylättiin aikanaan, koska päättäjät vielä uskoivat Pisararataan.
Alkuperäisen aloitteen tekijääMikko Särelääilahduttaa idean uusi kukoistus.
Särelä ehdotti vihreiden varavaltuutetun ominaisuudessa kuusi vuotta sitten, että Kallion ja Töölön matkustajien kulkuyhteyksiä parannettaisiin uudella asemalla.
Taustallaoli ajatus, että uuden aseman kustannukset olisivat vain murto-osa maanalaiseen Pisararataan verrattuna.
”Ajattelin jo vuonna 2017, että Pisara on kuollut. Laskimme, että Helsinginkadun asemalla saataisiin 60–70 prosenttia Pisaran hyödyistä, mutta kustannukset olisivat vain joitakin kymmeniä miljoonia euroa. Tämä kustannusarvio ei tietysti enää pidä paikkaansa”, Särelä sanoo.
Pisaran kustannusarvio oli runsaat 1,5 miljardia euroa kaikkine lisäkuluineen.
Aloitteessaei ole mukana karttaa siitä, minne Helsinginkadun asema täsmälleen voisi sijoittua. Tämän oli ajateltu jäävän jatkovalmistelun varaan.
Särelä sekä kaupunkiaktiivitMatti TapaninenjaRiku Ojaolivat keskenään sommitelleet Helsinginkadun asemaa ratasillalle siten, että laiturit ulottuisivat kadun molemmille puolille.
Ajatus uuden aseman suhteellisesta halpuudesta perustuu siihen, että lähijunaliikenne kulkee Helsinginkadun sillalla pääradan molemmilla reunoilla. Uusi asema palvelisi vain ja ainoastaan pääkaupunkiseudun lähiliikennettä.
Pääradalle ei siten tarvitsisi rakentaa vaihtoyhteyksiä keskiraiteilta reunaraiteille.
”Ajatus oli, että sillan tuntumassa on hyvä vaihtoyhteys Helsinginkadun raitiolinjoille. Ihmiset pääsisivät junalla Linnanmäelle ja laiturin eteläpäästä suoraan Linjoille Kalliossa”, Särelä kertaa.
Myös Olympiastadion ja Kansallisooppera ovat lyhyen kävelymatkan päässä.
Jo silloin oli nähtävissä, että Kalliossa, Vallilassa ja Hakaniemessä oli tapahtumassa kaupunkirakenteen tiivistymistä.
Toisaalta raitioyhteys Töölön ja Ruoholahden suuntaan olisi tuonut asemalle matkustajia myös läntisiltä alueilta.
Uuden aseman läheisyyteen ei voisi suunnitella mitään mittavaa täydennysrakentamista, koska alue on jo melko lailla rakennettua. Töölönlahden tai Mäntymäen puistoalueet on rauhoitettu rakentamiselta.
Aloitehaudattiin Helsingin kaupunginvaltuustossa vuonna 2020.
Kaupunki oli tuolloin vielä sitoutunut Pisaraan. Aloitteesta ei siis käyty neuvotteluja Väyläviraston tai VR:n kanssa.
Aloitteen saamassa vastauksessa kuitenkin näkyy, että ajatus uudesta asemasta kutkutti virkakuntaa.
Vastauksessa tähdennetään aloitteen tekijöiden tekemää havaintoa pitkästä välimatkasta Pasilan ja päärautatieaseman välillä.
Kolme kilometriä on kantakaupungin mittapuulla pitkä asemaväli. Esimerkiksi metrossa asemaväli Ruoholahden ja Kalasataman välillä on keskimäärin 0,9 kilometriä.
Kalasatamasta itään mentäessä asemaväli on noin 1,6 kilometriä. Lähijunien käyttöön rakennetulla Martinlaakson radalla Huopalahden ja Vantaankosken välillä keskimääräinen asemaväli on noin 1,2 km.
Poliittistenryhmien tällä viikolla käsittelemään uuteen kaupunkistrategiaan on kirjattu, että Helsinki käynnistää Helsinginkadun lähijunaliikenneaseman rakentamista koskevat selvitykset ja valmistelun.
Ennen kuin idea voidaan kehitellä eteenpäin tarvitaan neuvotteluja pääradan valtiollisen omistajan kanssa.
Alue raiteiden ympärillä on osin virkistys- ja viheraluetta, ja vaatisi kaavamuutoksen.",news
"Kun terveyskeskuksen laajennus valmistuu, Myllypuron terveys- ja hyvinvointikeskus palvelee 80 000:aa itähelsinkiläistä.
Havainnekuvassa näkyy, että Myllypuron terveys- ja hyvinvointikeskus (vas.) rakentuu vanhan osan yhteyteen metroradan päälle.Kuva:Helin & Co Arkkitehdit
Myllypuron terveys- ja hyvinvointikeskus laajenee 14 000 neliömetrillä ja palvelee 80 000:aa itähelsinkiläistä vuonna 2028.
Uudisosa rakennetaan metroradan ylle. Rakennuksen ensimmäiseen kerrokseen tulevat metron lippuhalli ja sisäänkäynti.
Laajennusosan suunnittelussa on huomioitu Hiilineutraali Helsinki -tavoitteet.
Myllypuronterveys- ja hyvinvointikeskuksen laajennuksen rakentaminen alkaa heinäkuussa.
Nykyinen keskus saa 14 000 neliömetrin uudisosan. Valmistuttuaan Myllypuron terveys- ja hyvinvointikeskus palvelee 80 000:aa itähelsinkiläistä vuoteen 2035 mennessä.
Rakentaminen on tarkoitus saada päätökseen vuoden 2027 aikana ja laajennusosa ottaa käyttöön vuonna 2028.
Laajennus palvelee etenkin Myllypuron, Vartiokylän, Mellunkylän ja Östersundomin kaupunginosien asukkaita. Kontulan ja Kivikon terveysasemien palvelut siirtyvät Myllypuroon.
Uudisosarakennetaan vanhan osan pohjoispuolelle metrolinjan päälle. Uudisrakennuksen ensimmäiseen kerrokseen sijoittuvat metron lippuhalli ja sisäänkäynti.
Myllypuron terveysaseman nykyiset toiminnot pystyvät jatkamaan tiloissaan lähes normaalisti rakentamisen aikana, rakentamisen toteuttava SRV kertoo tiedotteessaan. Rakennus toteutetaan niin kutsuttuna yhteistoiminnallisena hankkeena Helsingin kaupungin kanssa.
”Olemme projektiryhmässä vakuuttuneita, että hanke saadaan toteutettua laadukkaasti huomioiden myös sidosryhmien tarpeet sekä toiminnot”, Helsingin kaupungin kaupunkiympäristön toimialan projektijohtajaJean Toljandersanoo tiedotteessa.
Laajennusosansuunnittelussa ja materiaalien valinnoissa on toteutettu Hiilineutraali Helsinki -tavoitteita. Tilojen on tarkoitus sopia myös tulevaisuuden sote-keskuksen erityyppisten palveluiden tarpeisiin.
Suunnittelussa on painotettu energiatehokkuutta ja paikallista uusiutuvan energian tuotantoa lämpöpumpulla ja aurinkopaneeleilla, tiedotteessa sanotaan. Rakennuksen ensisijainen lämmitysmuoto on ilmavesilämpöpumppu, jolla katetaan merkittävä osa koko kiinteistön energian tarpeesta.",news
"Helsingissä nautittiin tiistaina lämpimästä kesäsäästä yli kahdenkymmenen asteen lämpötilassa.
Kaupungin puistot ja viheralueet täyttyivät ihmisistä, jotka ottivat kaiken irti aurinkoisesta päivästä.
Monet haastatellut kertoivat arvostavansa Suomen maltillista kesäsäätä verrattuna Etelä-Euroopan helleaaltoon.
TiistainaHelsinkiin saatiin auringonpaistetta ja yli kahdenkymmenen asteen lämpötiloja. Viheralueet täyttyivät iloisista ihmisistä, jotka halusivat ottaa kaiken irti kauniista kesäpäivästä.
”Tämä on täydellinen sää”, sanoo auringosta nauttiva ranskalainen Hélina Favarel (oik.). Hän tapasi ystävänsä Bao Lam Dangin Töölönlahdenpuistossa. Favarel on saapunut Suomeen kesän ajaksi harjoitteluun, Lam Dang on asunut täällä jo kaksi vuotta.Kuva:Anton Kunnas / HS
RanskalainenHélina Favarelon paistatellut jo kolmen tunnin ajan Töölönlahden auringossa. Hän haluaisi saada vähän väriä pintaan. Suomen viileässä alkukesässä se on ollut hankalaa.
”Vanhempani kävivät katsomassa minua ja sanoivat, että olen ihan valkoinen”, Favarel sanoo ja nauraa.
Favarel on kuitenkin ollut tyytyväinen Suomen säihin.
”Pidän viileästä säästä. Asun Etelä-Ranskassa, missä on parhaillaan helleaalto.”
Poikkeuksellisen kuumahelleaaltokoettelee parhaillaan Etelä-Eurooppaa. Useat maat ovat antaneet terveys- ja metsä­palo­varoituksia lämpötilojen noustessa, ja ambulanssit ovat päivystäneet turistikohteiden läheisyydessä.
Paikalle saapuuBao Lam Dang, jonka kanssa Favarel työskentelee samassa hostellissa. Hänen työvuoronsa on ohi, joten hän ampaisi saman tien aurinkoon.
Vietnamista kotoisin oleva Lam Dang kertoo arvostavansa Suomen kesäsäätä, koska synnyinmaassa on 40 asteen helteitä.
Pikka-Maaria Laine työsti tutkimustaan lomallaan Töölönlahdenpuistossa. ”On tärkeää, että kaupungeissa on viheralueita, että ihmiset pääsevät luontoon. Lisäksi nämä viilentävät”, Laine sanoo.Kuva:Anton Kunnas / HS
Pikka-Maaria Lainenäpyttelee tietokonetta puun varjossa Töölönlahden­puistossa. Hänen tarkoituksensa oli mennä työskentelemään Oodi-kirjastoon, mutta aurinkoinen sää muutti suunnitelmat.
”En malttanut mennä sisälle.”
Tutkijana ja opettajana työskentelevällä Laineella on meneillään luovuutta vaativa kirjoitustyö. Hän ajatteli, että ulkoilma voisi sopia siihen.
Hän kehuu puistoa, mutta toivoisi sinne enemmän puita.
”Ehkä olisin toivonut, että puita voisi olla enemmän, koska lämpimiä kesiä on varmaan edessä jatkossa, vaikka toisaalta tänä kesänä ei ole vielä tarvinnut pitää siitä huolta.”
Laine on kesälomalla, mutta ei silti lakkaa työskentelemästä. Ensi viikolla vuorossa on tosin reissu, jolloin hän jättää työt hetkeksi.
Keskiviikkona suunnitelmissa on mennä kummitytön perheen kanssa lähistölle leikkipaikkaan, jossa lapset voivat leikkiä vesisuihkujen kanssa.
Jalo Lingman innostui vesileikeistä Töölönlahdenpuistossa. Hän on käynyt aiemmin päivällä rannalla ensi kertaa tänä kesänä.Kuva:Anton Kunnas / HS
Laineenmainitsema leikkipaikka on täynnä riemunkiljahduksia ja vesiroiskeita. Lapset säntäilevät vesisuihkujen läpi ja vanhemmat seuraavat vieressä.
KaksivuotiaanJalo Lingmaninvaatteet ovat jo läpimärät, mutta se ei tunnu menoa haittaavan.
ÄitiVilma Lingmankertoo, että he totesivat paikan mukavaksi jo viime kesänä.
”Tultiin nauttimaan harvoista aurinkoisista kesäpäivistä. Näistä päivistä haluaa ottaa kaiken irti.”
Minttu Vaittinen (vas.), Tommi Jokinen, Anniina Tähkä nauttivat auringosta laiturilla. Tähkä asuu Hakaniemessä ja Vaittinen ja Jokinen Töölössä, joten he tapaavat usein välissään sijaitsevalla Töölönlahdella.Kuva:Anton Kunnas / HS
Minttu Vaittinen,Tommi JokinenjaAnniina Tähkäovat jääneet nauttimaan lämmöstä viereiseen laiturin nokkaan kävelylenkin päätteeksi.
”Nyt on kesälomani toinen päivä. Tämä on ihanaa”, Vaittinen sanoo.
Mittari näyttää tiistaina iltapäivällä 23:a astetta. Onko se mukava kesäsää?
”25:een asteeseen olisin tyytyväinen, mutta kyllä tämäkin kelpaa”, Vaittinen sanoo.
Ystäväporukka juhlisti Minetta Westerlundin syntymäpäiviä. Mukana juhlissa olivat Malin Helminen, Nicole Blechingberg, Sandra Barajakli, Cecilia Johanson, Malin Wilén ja Ida Väyrynen.Kuva:Anton Kunnas / HS
Esplanadinpuistossa seitsemän naisen porukka kerää kasaan piknik-tarpeita ja tekee lähtöä. Heillä on kiire pian Kauppatorilta Lonnan saareen seilaavaan lauttaan.
Pitkäaikaiset ystävät ovat juhlistamassaMinetta Westerlundinkolmekymppisiä.
Miltä lämmin sää tuntuu?
”Ihanalta. Tätä on odotettu”, naiset sanovat yhteen ääneen.
He iloitsevat aurinkoisesta säätä viileän alkukesän jälkeen. Sää tuli kuin tilauksesta, koska juhlapäiväksi sovittiin heinäkuun ensimmäinen päivä jo kuusi viikkoa sitten. Ison porukan aikatauluja on ollut hankala sovittaa yhteen, koska osa asuu ulkomailla.
Armando röhnötti Esplanadin puistossa.Kuva:Anton Kunnas / HS
Armando-koirakierii maassa siihen malliin, että tuntisi ensimmäisen kerran nurmikon turkillaan.
”Meillä on sama fiilis kuin Armandolla”, koiraansa ulkoiluttavatAleksijaAnnukka Wuollesanovat. He aikovat mennä nauttimaan lämpimästä ilmasta terassille.
Heillä on koti myös Espanjan Barcelonassa.
”Siellä on pikkuisen tukalaa. Täällä on paremmat oltavat, vaikka olisi kymmenen astetta lämmintä”, Aleksi Wuolle sanoo.
Hän on vastikään lukenut, että jätetyöntekijä oli kuollut Espanjassa lämpöhalvaukseen.
”Mieluummin kylmää kuin noin kuumaa”, he tuumaavat Suomen viileästä kesäkuusta.
Ali Moazami otti aurinkoa ja torkahti Esplanadin puistossa.Kuva:Anton Kunnas / HS
Espanlavalla on käynnissä musiikkiesitys ja monipäinen yleisö fiilistelee soittoa. Parvi lokkeja lentää ohitse.
Kesäisistä äänistä huolimattaAli Moazamion torkahtanut viereiselle nurmipläntille. Mozami on ottanut kolmen vartin päiväunet auringonsäteet peittonaan. Syynä oli tylsä äänikirja.
”On ensimmäinen heinäkuuta, lomani ensimmäinen päivä ja aurinkoista. Tämä on kuin taivas”, Moazami kehuu päivää ja Espan lavan tunnelmaa.
Nea Kämäräinen (vas.) ja Oona Kämäräinen ottivat aurinkoa Vanhassa kirkkopuistossa.Kuva:Anton Kunnas / HS
SiskoksetNeajaOona Kämäräinenovat tulleet niin ikään Vanhaan kirkkopuistoon piknikille ja ottamaan aurinkoa Oonan työpäivän päätteeksi. He iloitsevat lämmintä säätä.
”Tuntuu hyvältä ja tulee vihdoin kesäinen fiilis”, Nea Kämäräinen sanoo.
”Kyllä näitä kelejä on odotettu”, sisko säestää.",news
"Kommentoijat huolestuivat, kun kaupan työntekijä makasi nostimen piikkien varassa olevan kylmälaitteen alla. Kauppiaan mukaan video ei näytä koko totuutta.
Tiktok-videolla näkyi, kuinka kylmälaitteen nostotoimenpiteessä käytettiin pinoamisnostinta. Video on sittemmin poistettu sosiaalisesta mediasta. Videosta otetussa kuvakaappauksessa on oikealla kauppias Petri Miettinen.Kuva:Tiktok & HS
Helsinkiläiskauppa julkaisi Tiktokissa videon, joka herätti huolta työturvallisuudesta.
Videolla työntekijä makasi kylmälaitteen alla puhdistustyön aikana, mikä oli ohjeiden vastaista.
K-Supermarket Triplan kauppias Petri Miettinen kertoo, että tilanteessa huolehdittiin turvallisuudesta.
Aluehallintoviraston ylitarkastaja Jarkko Niemi näkee tilanteessa vaaranpaikkoja ja korostaa riskien arviointia.
Helsinkiläiskauppajulkaisi Tiktokissa viime viikolla videon, joka sai ulkopuoliset huolestumaan kaupan työturvallisuudesta.
Videolla työntekijät ovat nostaneet kylmälaitteen ilmaan pinoamisnostimella putsatakseen laitteen ilmanottoaukon. Videolla näkyy, kuinka työntekijä makaa siivousoperaation aikana myös valtavan kylmälaitteen alla. Taustalla soi hassutteleva musiikki.
Helsingin Sanomat on nähnyt tallenteen videosta, joka on sittemmin poistettu sosiaalisesta mediasta.
K-Supermarket Triplan kauppiasPetri Miettinenvahvistaa kaupan julkaisseen kyseisen videon. Se päätyi julkiseksi osin epähuomiossa.
Videon tilanne oli Miettisen mukaan todellinen, mutta se näyttää hurjemmalta kuin tilanne todellisuudessa oli. Videolla näkyy vain osa totuudesta.
“Meitä oli tilanteessa kuusi ihmistä tukemassa laitetta ja käytimme operaatiossa tilapäisiä suojia ja tukia. Olimme todella tarkkoja ja huolellisia.”
Työntekijöitä on Miettisen mukaan ohjeistettu, ettei laitteen alle saa ryömiä. Puhdistuksen viimeisessä vaiheessa työntekijä kuitenkin ohjeiden vastaisesti oli työntänyt yläruumiinsa laitteen alle hetkellisesti. Miettinen kertoo ohjeistaneensa työntekijää tilanteessa.
Videokirvoitti Miettisen mukaan kommentteja operaation työturvallisuudesta.
“Videosta ei näkynyt se, että huolehdimme oikeasti turvallisuudesta ja työntekijämme hyvinvoinnista”, Miettinen harmittelee.
Hän poistatti videon lauantaiaamuna, koska se ei vastannut kokonaiskuvaa tilanteesta.
”Videota ei varmaan olisi pitänyt koskaan julkaista. Virhe mikä virhe, joka ei tule toistumaan.”
HSlähetti videosta kuvakaappaukset Etelä-Suomen aluehallintoviraston (avi) arvioitavaksi.
Avin ylitarkastajaJarkko Nieminäkee tilanteessa kaksi vaaranpaikkaa: kylmälaite voi luiskahtaa pinoamistrukin piikeiltä tai koneeseen voi tulla toimintahäiriö, jolloin se ei enää nosta.
Koska kyseessä on painava laite, sen alle puristuksiin jääminen voi olla kohtalokasta.
“Huoltotöitä pitää tehdä, mutta kaikki lähtee aina työpaikan vaarojen ja riskien arvioinnista.”
Niemi korostaa, että nostettavan esineen tulee aina olla tuettuna, jos sen alle on tarkoitus mennä.
“Tilanne on verrattavissa autonkorjaustyöhön, jossa auto nostetaan tunkilla ilmaan.”
Keskonviestinnästä kerrotaan, että työturvallisuuden varmistaminen on tärkeää kaikissa kaupan huoltotöissä. Kesko on ollut yhteydessä kauppaan ja selvittää tilannetta.
”Nostotyövälinekoulutuksessa läpikäytävien ohjeiden mukaan nostojen tulee olla harkittuja ja suunniteltuja, ja tiedossa tulee olla nostolaitteen nostokyky sekä nostettavan taakan paino”,Anni SironenKeskon viestinnästä toteaa.
”Lisäksi noston liikerata tulee suunnitella siten, että noston aikana kukaan ei ole nostetun taakan alla”, hän lisää.",news
"Laulaja Olavi Uusivirran kesäravintolasta Lipasta Helsingin Mustikkamaalla tuli heti avautumisen jälkeen niin suosittu, että ravintola oli suljettava.
Lippa avautui tauon jälkeen keskiviikkona.Kuva:Anton Kunnas / HS
Uusi kesäravintola Lippa Helsingin Mustikkamaalla koki valtavan suosion juhannusviikonloppuna.
Ravintolan perustajat Olavi Uusivirta ja Hilma Kotkaniemi yllättyivät, kun kävijämäärä oli kymmenkertainen odotettuun verrattuna.
Ruoka ja juomat myytiin loppuun, ja ravintola jouduttiin sulkemaan poikkeuksellisesti jo sunnuntaina täydennysten vuoksi.
Muusikko-näyttelijäOlavi Uusivirtaja näyttelijäHilma Kotkaniemenluotsaama kesäravintola Lippa suljettiin vain muutama päivä avajaisten jälkeen.
Syynä sulkemiseen oli odottamaton yleisöryntäys.
Pelkästään perjantaina, juhannusaattona, Lipalla kävi lähes 2 000 asiakasta. Määrä oli kymmenkertainen Uusivirran ja Kotkaniemen odotuksiin nähden.
Ravintolanruoka ja viini myytiinkin ruuhkassa loppuun.
”Kaikki ruuat myytiin loppuun jo perjantaina. Lauantaiksi saatiin hieman täydennystä niin, että pystyimme pitämään keittiön koko päivän auki. Iltaan mennessä alkoi olla osa viineistä nollassa ja limut loppu”, Uusivirta kuvaa viikonloppua.
Kävijäryntäyksen vuoksi ravintola suljettiin poikkeuksellisesti jo sunnuntaina. Tavallisesti Lippa on auki keskiviikosta sunnuntaihin säävarauksella.
Paikassa riitti asiakkaita myös torstaina, vaikka juhannuksen kaltaista ruuhkaa ei ollut.Kuva:Anton Kunnas / HS
Kesäravintolanaukeamisesta on sana kiirinyt ilmeisen hyvin, Uusivirta tuumailee.
Lipan juhannuksenvietto sujui riehakkaasti. Ihmiset käyttäytyivät hyvin, eikä käytöshäiriöitä kirjattu. Uusivirta iloitsee, että ihmiset ovat löytäneen paikan ja ottaneet sen omakseen.
Hän arvelee suurimman osa tulleen ihmettelemään Lippaan menoa, vaikka jotkut saattoivat myös eksyä paikalle.
Uusivirta arvelee kesäravintolan suosion johtuvan ainakin osin hyvästä sijainnista luonnon keskellä.
Ravintola piti kolmea kassaa auki, mikä helpotti palvelua. Silti ruuhkaisimpina hetkinä jonoiltakaan ei vältytty.
Pääosin palaute on kuitenkin ollut positiivista, Uusivirta kertoo. Kritiikkiä on tullut lähinnä siitä, kun ravintola olikin sunnuntaina kiinni joidenkin saavuttua paikalle.
Mitensitten tuleva viikonloppu? Onko ruokatarvikkeita lisätty ja juomakaapit täytetty?
”Kyllä luulen, että ollaan vähän viisaampia”, Uusivirta arvioi. Kesäravintola avattiin uudelleen yleisölle tämän viikon keskiviikkona.
Mustikkamaalle on saatu muitakin palveluita, kun helsinkiläisten suosima Sompasauna saatiin lähistöllä auki.
Juhannusviikon tiistaina avattiin myös uusi Merihaansilta, joka yhdistää Hakaniemen Sompasaareen ja siten lyhentää hieman matkaa Hakaniemestä Isoisänsillalle, joka vie Mustikkamaalle.",news
"Puolustusvoimien tapahtuma järjestetään Senaatintorilla. Puolillepäivin suunniteltu Hornetin ylilento aiheuttaa melua Helsingin alueella.
Puolustusvoimien 100-vuotis­juhlan lento­näytös Kaivo­puiston yllä vuonna 2018.Kuva:Antti Hämäläinen
Puolustusvoimat järjestää Ilmatorjunta 100 vuotta -tapahtuman Helsingin Senaatintorilla tiistaina.
Tapahtuma aiheuttaa poikkeuksellisia liikenne­järjestelyjä keskustassa kello 7 alkaen.
Ilmavoimien F/A-18 Hornet -hävittäjä suorittaa ylilennon Senaatintorin yli kello 12, mikä aiheuttaa melua alueella.
TiistainaHelsingin keskustassa on luvassa poikkeuksellisia liikenne­järjestelyjä ja Hornetien jylinää Ilmatorjunta 100 vuotta -tapahtuman takia.
Puolustusvoimien tapahtuma järjestetään Senaatintorilla, jossa yleisö voi tutustua ilmatorjunnan kalustoon kello 10–18 välisenä aikana.
Tapahtuman takia liikkumista rajoitetaan Senaatintorilla kello 7 alkaen. Hallituskatu suljetaan liikenteeltä Snellmannin­kadun ja Unioninkadun välillä tapahtuman ja sen purun ajaksi.
Puolustusvoimien tiedotteen mukaan kalusto saapuu aamulla Senaatintorille pääosin reittiä Hämeenlinnan väylä (E12) – Kehä 1 itään – tie 170 Itäväylä kohti keskustaa – Sörnäisten Rantatie – Pohjoisranta – Kirkkokatu – Mariankatu – Aleksanterinkatu – Snellmaninkatu – Hallituskatu ja poistuu Helsingistä tapahtuman päätyttyä samaa reittiä koti­varus­kuntiinsa.
Kello 12 Ilmavoimien F/A-18 Hornet -hävittäjä suorittaa tapahtumaan liittyen ylilennon Senaatintorin yli. Lennosta aiheutuu melua Helsingin alueella. Ylilento tapahtuu säävarauksella.
Tapahtuma päättyy kello 18, ja kalustoesittely puretaan heti sen jälkeen.
Heinäkuunensimmäisenä päivänä tulee kuluneeksi 100 vuotta ilma­torjunta­koulutuksen aloittamisesta Suomessa.
Esillä on kalustoa ilmatorjuntakoulutusta antavista Maavoimien joukko-osastoista: Karjalan prikaatista, Jääkäri­prikaatista ja Panssari­prikaatista. Paikalla on myös Sotilaskoti ja toisen maailman­sodan aikainen ilma­torjunta­panssari­vaunu Panssari­museosta.
Toukokuussa Ilmavoimien Hornet-hävittäjäsyöksyi maahanRovaniemen lentoaseman alueella. Hävittäjä oli harjoittelemassa esityslentoa.
Oikaisu 30.6. kello 18.30. Jutussa ja otsikossa kerrottiin aiemmin virheellisesti, että tapahtuma olisi keskiviikkona. Tosiasiassa se on tiistaina.",news
"Puolitoista vuotta sitten avautunut klassikkokahvila saa asiakkaat nostalgisiin tunnelmiin.
Opiskeluaikoina tutustuneet Susanna Rokka, Riikka Mäkelä, Minna Kuusela ja Kaisu Österinen ovat kaikki käyneet vanhassa ravintola Kaisaniemessä. ”Kun nyt tultiin sisään, niin olihan näky todella, siis wau”, luonnehtii Kuusela.Kuva:Marja Salomaa / HS
Helsingin Cajsan Helmi -kahvila on löytänyt paikkansa kaupungin kahvilatarjonnassa puolentoista vuoden toiminnan jälkeen.
Kallioiden perheyritys sijoitti kaksi miljoonaa euroa kulttuurihistoriallisesti merkittävän tilan kunnostukseen.
Airi Kallio palkittiin Helsinki-mitalilla perheyrityksen ansioista helsinkiläisten kulttuuriperinnön vaalimisessa.
Lauantaikello neljän ja viiden välillä pilvisenä ja tihkusateisena päivänä ei ehkä kuulosta kaikkien vilkkaimmalta kahvihetkeltä, mutta kahvila-ravintola Cajsan Helmen pyöreästä salista kuuluu iloinen puheenporina.
Harmaa sää on saanut ihmiset valitsemaan terassin sijasta sisätilat. Kassalle muodostuu nopeasti jonoa, kun ihmiset yrittävät valita suolaisen ja makean välillä.
Aivan sellaista ryntäystä ei Cajsan Helmessä nyt ole kuin peruskorjauksen jälkeen, kun kahvila-ravintola vietti avajaisiaan ravintola Kaisaniemen vanhoissa tiloissa tammikuussa 2024.
”Silloin ihmisiä tuli ovista ja ikkunoista. Osa jopa lannistui, ettei pääse ollenkaan sisään”, muistaa kondiittorimestariVille Kallio.
Tahti on alun ruuhkista tasaantunut, mutta HS:n toimituksen havaintojen perusteella Helmen terassi kyllä täyttyy kauniilla ilmalla nopeasti.
Kallioidenperheyritys sijoitti kaksi miljoonaa euroa erittäin huonokuntoisen, mutta kulttuurihistoriallisesti tärkeän ravintolatilan remonttiin. Vuonna 1839 rakennettu vanha osa on yksi Suomen vanhimmista edelleen ravintolana toimivista tiloista.
Vuonna 1929 valmistunut pyöreä sali taas on monien tapahtumien, musiikin ja tanssiesitysten näyttämö.
Perheyrityksen voimahahmoAiri Kalliopalkittiin Helsinki-mitalilla kesäkuussa ansioistaan helsinkiläisten kulttuuriperinnön vaalimisesta. Helsinki-mitali on kaupungin korkein tunnustus.
”Se mitali on täyttä kultaa”, Airi Kallion ääni kuulostaa puhelimessa ilahtuneelta.
Selvästi kaupungin tunnustus on ollut mieluinen, vaikka restaurointimaalarimestariksi itseään tituleeraava Airi Kallio on saanut tunnustusta jo useista projekteista.
Kallioiden perheyritys on kunnostanut Porvoossa Tee- ja kahvihuone Helmen 1700-luvun asuun ja Loviisassa ravintola Kappelin 1800-luvun asuun.
Kondiittorimestari Ville Kallio vastaa Cajsan Helmen leivonnaisista ja tarjoilusta. Hänen veljensä Leo Kallio on perheyrityksen toimitusjohtaja ja äiti Airi Kallio hallituksen puheenjohtaja.Kuva:Marja Salomaa
Koskavanhalla rakennuksella on niin pitkä historia, se on viihdyttänyt jo lukuisia helsinkiläissukupolvia, ja vieraita myös muilta paikkakunnilta. Airi Kallion kokemuksen mukaan kahvilan asiakkaat kertovat käyneensä vanhassa ravintola Kaisaniemessä joko tanssimassa tai sitten dokaamassa.
Lauantaina neljän naisen seurue muistaa omia opiskeluaikojaan, fuksiaisia ynnä muita ravintolakäyntejä vanhassa ravintolassa.
Nelikosta espoolainenRiikka Mäkeläehdotti yhteistä kahvihetkeä nimenomaan Cajsan Helmessä, jossa hän oli ennättänyt vierailla jo avajaisten jälkeen.
”Työpaikan juoksuporukan kanssa käytiin täällä yksi arki-ilta aika pian remontin päättymisen jälkeen. Onhan tämän talon kunnostus ollut oikea kulttuuriteko”, Mäkelä miettii.
Susanna Rokkamuistaa käyneensä paikan päällä vuonna 1987 fuksiaisissa, mutta nykyisen kahvilan ilme on aivan toinen kuin ravintola Kaisaniemessä muinoin.
Naiset alkavat miettiä, oliko salin keskellä puu? Kyllä, tuossa se oli aivan keskellä ympyrää, he ovat varmoja.
VantaalainenMinna Kuuselamuistelee opiskeluaikojen bileitä, ja seurueen ainoa helsinkiläinenKaisu Österinenideoi ravintolaan myös brunssitarjoilua.
Brunssiaei Cajsan Helmessä nyt ole, sillä Ville Kallion mukaan kahvila-ravintolan oma juttu on kello viiden teetarjoilu, joka palaa listalle syksyllä.
Kallioiden helpotukseksi Helsingin kaupunki sai viime vuonna valmiiksi mittavan puistoremonttinsa Cajsan Helmen vieressä. Ravintolarakennus oli ensimmäisenä toimintavuotenaan monta kuukautta työmaa-aitojen saartamana.
Vanhan puiston peruskorjaus jatkuu vielä toisaalla, mutta Kaisaniemenlahden tuntumassa kiveykset ja pohjoiseen johtava pyörätie ovat olleet jo pitkään valmiit.
Kun talon peruskorjaus nieli niin paljon varoja, on syytä kysyä myös nykyisestä taloudellisesta tilanteesta.
”Eihän tällaista remonttia kateta vain kahvia myymällä. Kyllä siihen pitää laittaa mukaan vielä lasi kuohuvaa”, kommentoi Airi Kallio.
Kaisaniemenpuiston peruskorjaus jatkuu vielä hiekkakentillä ja vesialtaan luona. Cajsan Helmen onneksi pyörätie ja pihakiveykset valmistuivat viime vuonna.Kuva:Marja Salomaa HS",news
"17-vuotias poika pyöritti satojentuhansien eurojen arvoista huumekauppaa, mitä piti itse oikeudessa epäuskottavana.
Poliisin takavarikoimia huumeita.Kuva:Poliisi
17-vuotias helsinkiläispoika tuomittiin 7,5 vuoden vankeuteen huumekaupasta Helsingin käräjäoikeudessa keskiviikkona.
Poika pyöritti huumerinkiä Ullanlinnassa kesästä 2024 marraskuuhun 2024, myyden huumeita yli 370 000 euron arvosta.
Tuomittu kiisti syytteet ja piti epäuskottavana, että alaikäinen lukiolainen tekisi näin laajaa huumekauppaa.
Nuortenhuumerinkiä pyörittänyt helsinkiläispoika tuomittiin 7,5 vuoden vankeuteen. Pojalla oli taustalla aiempi tuomio törkeästä huumausainerikoksesta. Uudet rikokset alkoivat heti aiempien perään.
Helsingin käräjäoikeus antoi ratkaisunsa keskiviikkona. Tuomio ei ole lainvoimainen. Helsingin Sanomat ei julkaise tuomitun nimeä tämän alaikäisyyden vuoksi.
Vuonna2007 syntynyt poika pyöritti huumekauppaa kesästä 2024 saman vuoden marraskuuhun saakka erilaisissa pikaviestisovelluksissa, kuten Telegramissa, Discordissa sekä Snapchatissa.
Käräjäoikeus katsoi, että poika oli pitänyt hallussaan ja välittänyt yhteensä liki 25 000 Subutex-tablettia, 2,5 kiloa hasista, yli 3 500 Oxycontin-tablettia sekä kokaiinia.
Todisteena tässä olivat muun muassa pojan kotonaan Ullanlinnassa kuvaamat videot huumausaineista. Huumausaineiden myyntiarvoksi käräjäoikeus katsoi reilut 370 000 euroa.
Tukkumyyjä, joka toimitti pojalle suurimman osan tämän hankkimista huumeista, jäi poliisille tuntemattomaksi.
Poikaitse kiisti syytteet. Pojan mukaan ei ollut uskottavaa, että alaikäinen lukiolaispoika tekisi satojentuhansien eurojen arvosta huumausainekauppaa ammattirikollisten kanssa.
Poika kertoi puhelimensa olleen käytössä myös muilla henkilöillä. Sen lisäksi hän kertoi, että tarkoitus oli huijata potentiaalisia asiakkaita ja ryöstää nämä, ei myydä oikeita huumeita.
Toisaalta poliisin löytämissä viestikeskusteluissa poika kehuskeli ansainneensa 200 000 euroa pelkästään Subutex-kaupoilla. Pojan puhelimesta löytyi kuvamateriaalia huumeiden kanssa.
Esitutkinnassa poika kertoi, että osa kuvissa näkyvistä huumeista oli hänen omiaan, joita hän käytti välitunnilla lukion vessassa.
Pojan katsottiin syyllistyneen seitsemään nuorena henkilönä tehtyyn törkeään huumausainerikokseen, törkeään varkauteen ja vahingontekoon. Poika oli käynyt perimässä huumausainevelkoja sekalaisen seurueen kanssa ja aiheuttanut toisen henkilön asunnossa yli 10 000 euron vahingot.
Vankeusrangaistuksen lisäksi hänet määrättiin korvaamaan valtiolle rikoksen tuottama taloudellinen hyöty, yli 380 000 euroa.
Pojantuttavapiiriin kuuluneet rikoskumppanit saivat myös tuomioita.
Vuonna 2006 syntynytArias Leonardo Onni Ilmarinentuomittiin muun muassa törkeästä huumausainerikoksesta 4,5 vuoden vankeuteen.
Vuonna 1982 syntynytHassan Hany Mohamed Mahmoudtuomittiin törkeästä huumausainerikoksesta sekä ampuma-aserikoksesta 3,5 vuoden vankeuteen.
Vuonna 2006 syntynyt mies sai vuoden ja neljän kuukauden ehdollisen vankeusrangaistuksen törkeästä huumausainerikoksesta. Vuonna 2006 syntynyt mies sai nuorena henkilönä tehdystä törkeästä huumausainerikoksesta vuoden ehdollisen vankeustuomion.
Pojan vuonna 2008 syntynyt kaveri tuomittiin nuorena henkilönä tehdystä huumausainerikoksesta yhdeksän kuukauden ehdolliseen vankeuteen.
Huumeita ostanut vuonna 1976 syntynyt mies tuomittiin huumausainerikoksista 10 kuukauden ehdolliseen vankeuteen.
Pojanvanhempia syytettiin rahanpesusta. Vanhemmat olivat löytäneet poikansa huoneesta liki 70 000 euroa käteistä ja Rolex-kellon sen jälkeen kun poika oli otettu kiinni ja tämän kotiin tehty kotietsintä.
Vanhemmat piilottivat löytämänsä rahat eivätkä kertoneet näistä poliisikuulusteluissa. Kello ja rahat löytyivät myöhemmin uuden kotietsinnän yhteydessä. Vanhemmat kertoivat toimineensa näin suojellakseen lastaan rikosoikeudelliselta vastuulta. Käräjäoikeus hylkäsi syytteet.
Esitutkinnassa kävi myös ilmi, että pojan isä oli heittänyt pojalta takavarikoimansa aseen mereen. Asetta ei löytynyt etsinnöistä huolimatta ja poika kertoi kyseessä olleen leluase. Näin ollen poikaa eikä tämän isää lopulta syytetty ampuma-aserikoksesta.",news
"Asukkaat kertovat puutteellisesta ohjeistuksesta ja väärin lajitelluista jätteistä, kun taloyhtiöissä käytetään rinnakkain imuputkijärjestelmää ja keräysastioita.
Jätkäsaaren jäteputkia kuvattuna vuonna 2018.Kuva:Emilia Anundi / HS
Pääkaupunkiseudun taloyhtiöissä yleistyvä jätteiden imuputkijärjestelmä aiheuttaa ongelmia kierrätyksessä.
Helsingin Sanomien lukijat kertovat jätehuoneiden olevan täynnä ja lajittelun kaoottista.
Järjestelmän tarkoituksena on vähentää jäteautoliikennettä, tuhoeläimiä ja hajuja, mutta se vaatii rinnalleen perinteisen jätehuoneen.
Pääkaupunkiseudullayhä useammassa taloyhtiössä on käytössä jätteiden kierrättämistä varten imuputkijärjestelmä, jossa jätteet viskataan nimensä mukaisesti putkeen.
Kun HS kysyi lukijoilta kokemuksia järjestelmästä, monet kertoivat kaoottisesta kierrättämisestä ja roskaa täynnä olevista jätehuoneista.
Järjestelmässä jätteet kulkevat alipaineen avulla teräksisessä, noin puoli metriä leveässä putkessa maan alla runkoputken kautta keräysasemalle.
Putket ovat sen verran kapeita, että esimerkiksi isommat pahvipakkaukset eivät mahdu niihin. Myöskään kaikki sekajäte ei mahdu putkesta läpi. Vaikkapa ämpäriä tai jääkiekkomailaa ei saa putkeen sullottua. Sen takia imuputkien rinnalla pitää olla perinteinen jätehuone.
Viime viikollaHS uutisoiKalasatamassa sijaitsevan Visio-tornitalon jäteongelmasta. Myös siellä käytössä on kyseinen järjestelmä.
Kuva jätehuoneesta Helsingin Jätkäsaaresta. Pahvinkeräyslaatikko on ääriään myöten täynnä.Kuva:Lukijan kuva
ToukokuunalussaTopi Nisulamuutti Espoon Suurpeltoon taloyhtiöön, jossa on käytössä imuputkijärjestelmä. Nisula löysi erillisen huoneen, jossa on pahvinkeräysastia, vasta kaksi viikkoa muuttonsa jälkeen.
Hänen mukaansa taloyhtiössä ei ole kunnollista ohjeistusta, joka neuvoisi keräyksen luokse.
”Sama ongelma on nähtävästi muillakin, koska pihalla olevat muovinkeräysastiat ovat toistuvasti täynnä pahvia ja oikeastaan kaikkea muutakin jätettä.”
Nisula kertoo, että väärin lajitellut roskat turhauttavat ja saavat pohtimaan, mitä hyötyä omalla kierrättämisellä on.
”Minulla on jäteastioita aika monta kotona ja yritän toimia oikein, mutta tiedän, että väärin lajiteltujen jätteiden takia lajiteltu jäte saattaa mennä sekajätteenä eteenpäin kuitenkin”, Nisula harmittelee.
HelsinginKruunuvuorenrannassa asuvaHelena Kolehmainenkertoo siivoavansa taloyhtiönsä jätehuoneessa jatkuvasti.
”Ihan jatkuvasti saa käydä roskahuoneessa siivoamassa ja laittamassa tavaroita oikeisiin paikkoihin ja jäteastiat kiinni, jottei sinne pääse rottia.”
Myös Kolehmaisen taloyhtiössä on imuputkijärjestelmä. Hän on havainnut, etteivät ihmiset lajittele niihin jätteitä oikeaoppisesti. Hänen mukaansa kierrätysohjeet ovat myös puutteelliset.
Lisäksi jätehuoneeseen jätetään sinne kuulumatonta jätettä, kuten kuntopyöriä ja sohvia. Hän kertoo ottaneensa yhteyttä huoltoyhtiöön toistuvasti, koska jätehuone on siivoton.
Kerrostalon jätehuoneeseen on jätetty sinne kuulumatonta jätettä Kruunuvuorenrannassa.Kuva:Helena Kolehmainen / Lukijan kuva
KuudenHelsingin jätteen putkikeräysyhtiön toimitusjohtajaJouni Spetsmyöntää, että imuputkijärjestelmässä on omat ongelmansa.
Järjestelmään on päädytty, koska sen ansiosta jätteitä ei tarvitse kerätä jäteautoilla.
”Perinteiseen jätehuoltoon verrattuna ei ole vielä näkynyt tuhoeläimiä, rottia tai lintuja. Jätehuoneisiin niitä helposti tulee. Hajuja on huomattavasti vähemmän.”
Kaikkea jätettä putkeen ei voi laittaa. Spets ei usko, että tilanne muuttuisi tulevaisuudessa. Lasi ja metalli ovat niin kovia materiaaleja, että ne kuluttaisivat putkea.
”Yhtiön kannalta isoin haaste on, että on kaksi rinnakkaista keräysjärjestelmää. Putkikeräyksen rinnalla pitää ylläpitää myös perinteisempää jätehuoltoa. Lisäksi kaikki eivät jaksa lajitella, vaan laittavat kaiken sekajätteeseen ja pahimmassa tapauksessa vievät jätteet vain lajitteluhuoneeseen”, Spets sanoo.
Toisinaan joku tunkee putkeen jotain liian kookasta. Silloin huoltomies on käynyt ratkaisemassa tilanteen.
Hänen mukaansa eniten negatiivista palautetta tulee liian pienistä luukuista.
Spetsin mukaan heidän teettämiensä kyselyjen perusteella asukkaat kuitenkin pitävät järjestelmästä. Hänen havaintonsa mukaan tyytyväisyys on noussut sitä mukaa, mitä kauemmin järjestelmä on taloyhtiössä ollut käytössä.",news
"Helsinki halusi Kallioon terasseja, oleskelutilaa ja kasveja tietyille kaduille. Kasvilaatikot kuitenkin seisovat edelleen tyhjinä.
Porthaninkadulla kesäkadut levittäytyvät kadunvarsipysäköinnin tilaan, johon kaupunki lupasi tuoda katutilan viihtyisyyttä parantavia istutuksia ja kalusteita.Kuva:Rio Gandara / HS
Helsingin Kallion kesäkatujen istutuslaatikot ovat yhä tyhjiä, vaikka kaupunki lupasi runsasta kasvillisuutta.
Rakennuttamisesta vastaavan yksikön päällikkö Jarkko Karttunen kertoo viivästysten johtuvan materiaalitoimitusten ongelmista.
Kaupunki toivoo saavansa kesäkadut valmiiksi heinäkuun puolivälissä alkuperäisen kesäkuun lopun tavoitteen sijaan.
”Kesäkatujenilmeen ja tunnelman oleellisena muodostajana on runsas ja rehevä kasvillisuus. Kasvillisuudella tuodaan pehmeää kontrastia muuten hyvin urbaaneille katualueille.”
Näin Helsingin kaupunki lupasi maaliskuussa julkaisemassaan tiedotteessa kesäkaduista.
Kesä taittui jo heinäkuun puolelle, mutta istutuslaatikot Kallion kesäkaduilla ammottavat tyhjyyttään.
Kesäkatujen ideana on ottaa lisää tilaa oleskelua varten. Tätä on toteutettu Alppiharjussa ja Kalliossa Vaasankadulla, Fleminginkadulla sekä Karhupuiston ympäristössä. Kaduilla on penkkejä, terasseja, oleskelualueita ja tapahtumalava, jossa voi pitää oman tapahtuman.
Ilmeeseen oli tarkoitus saada vehreyttä puulaatikoihin istutetuista kasveista.
Istutustyöt ovat kesken erityisesti Porthaninkadulla ja Franzéninkadulla. Siellä tyhjät puulaatikot täyttävät osan pysäköintipaikoista kadunvarsilla.
Helsingin kaupunkion kohdannut viivästyksiä materiaalitoimitusten kanssa. Istutusastioihin tulevia ruukkuja on ollut vaikea löytää, kertoo rakennuttamisesta vastaavan yksikön päällikköJarkko KarttunenHelsingin kaupungilta.
”Hankinta-asioissa pitää varautua viivästyksiin.”
Kesäkadut on toteutettu pääasiassa kadunvarsipysäköinnin tilaan tuotavilla istutuksilla ja kalusteilla.
Koska istutuslaatikoihin ajateltuja sinkkiastioita ei löydetty, tehdään niille nyt vaneerivuoraus ja altaat täytetään mullalla.
Kaupungintavoitteena oli saada kesäkatu valmiiksi kesäkuun loppuun mennessä. Nyt valmista toivotaan olevan heinäkuun puolivälissä, Karttunen sanoo.
”Meillä on ollut vahva usko, että tavarat saadaan, mutta aina ei näin käy.”
Vuosien 2025 ja 2026 kesäkatuihin on kaupunkiympäristölautakunnan talousarvioehdotuksessa varattu 1,5 miljoonaa euroa vuodessa.
Hankinnoista vastaa rakentamishankkeen urakoitsija Helsingin kaupungin rakentamispalveluliikelaitos Stara.
Kesäkadut ovat kaupunkilaisten käytössä syyskuun loppuun asti.
Kesäkatujen tavoitteena on parantaa kaupunkilaisten viihtyvyyttä alueella.Kuva:Rio Gandara / HS",news
"Pelaajat kertovat pelaamisen olevan rentouttavaa, koska silloin ei voi keskittyä mihinkään muuhun. Moni on tutustunut harrastuksen parissa myös uusiin ihmisiin.
Yuying Espe Li ja Harri Lammi syventyivät Heat: Pedal to the Metal -nimiseen peliin Helsingissä Eerikinkadulla sijaitsevassa lautapelikahvilassa.Kuva:Kari Pullinen
Helsinkiläinen lautapelikahvila Cafe Boardgame laajentaa tilojaan kasvavan suosion vuoksi.
Kahvilassa on 600 peliä ja 120 asiakaspaikkaa. Omistaja Petri Grönholm suunnittelee laajentamista kolmanteen ja neljänteen kerrokseen.
Lautapelit houkuttelevat ihmisiä yhteen ja tarjoavat mahdollisuuden tutustua uusiin ihmisiin turvallisessa ympäristössä.
Hyllyrivitovat täynnä erilaisia lautapelejä, joita on yhteensä 600. Niche-pelien viereltä löytyy myös klassikkoja, kuten Kimble ja erilaisia Aliaksia.
Heinäkuun lämpö on vallannut Helsingin ja ihmiset ovat kirmanneet kesäpuuhiinsa. Cafe Boardgame -lautapelikahvilan hämyisessä tunnelmassa Helsingin keskustassa on kuitenkin muutama pöydällinen pelaajia.
PaikanomistajaPetri Grönholmharmittelee, että kesäpäivä on tehnyt tepposet. Keväällä ja syksyllä kaikki asiakaspaikat ovat usein täynnä ja pöytiin saattaa joutua jonottamaan.
”Nyt eletään lautapelibuumin aallonharjaa. Se varmaan rupeaa jossain kohtaa vähän laskemaan, mutta ei se lopu”, Grönholm arvioi.
Suomessa on ollut jo vuosialautapelibuumi, joka alkoi 2000-luvun alussa, kun esimerkiksi strategiapelitCarcassonnejaCatanlöivät läpi. Koronapandemia vauhditti buumia entisestään.
Omar Buede (vas), Henri Helin, Immo Salo, Kristiina Lehto, Yuying Espe Li ja Harri Lammi kokoontuivat pelaamaan. Yhteisessä Whatsapp-ryhmässä sovitaan tapaamisista ja kirjataan pelikertojen tulokset.Kuva:Kari Pullinen
Porukka kertoi pelaavansa strategisia pelejä, joissa tulee tehdä valintoja. Perinteisiä lautapelejä, kuten Kimbleä, he pitävät huonoina, koska niissä kyse on usein tuurista.Kuva:Kari Pullinen
Grönholm esittelee paikan yläkerran, johon tiloja laajennettiin pari vuotta sitten. Kaikkiaan peliluola kätkee uumeniinsa 120 asiakaspaikkaa.
Alkuun kahvilalla oli käytössään vain yksi kerros. Silloin väkeä jouduttiin usein käännyttämään ovelta pois.
Seuraavaksi on tarkoitus avata kolmas kerros pelaajille ja tulevaisuudessa vielä neljäskin. Enempää kerroksia rakennuksesta ei löydy.
Grönholm kertoo kuulleensa, että heille olisi syksyllä avautumassa kilpailija samalla konseptilla.
Kuudenhenkilön kööri valmisteleeHeat: Pedal to the Metal-nimisen pelin lautaa ja pelimerkkejä paikoilleen. Peliporukka on ollut kasassa muutaman vuoden. He kokoontuvat suunnilleen parin kuukauden välein pelipöydän ääreen ottamaan mittaa toisistaan.
Mikä lautapeleissä kiehtoo?
”Keskityt todella peliin. Se on rentouttavaa, koska et voi keskittyä mihinkään muuhun”,Harri Lammivastaa.
”Ei ole niin tärkeää, voitatko vai ei, koska millään ei ole todellisia seurauksia. Nautin uusien pelien oppimisesta”,Immo Salosanoo.
Kaikki ovat tutustuneet toisiinsa lautapelien kautta, eivätkä he tapaa muissa merkeissä. Myös he ovat havainneet, että lautapeliharrastajien määrä on kasvanut.
Olli Matilainen (vas), Anastasia Salunen, Esa Lehtinen ja Petri Grönholm keskittyneinä peliin. Pelaajilla on paperivihot, joihin he tekevät muistiinpanoja, jotta pelin tapahtumat eivät unohdu ennen tulevia pelikertoja. Heidän mukaansa peliä ei ehkä voi kutsua enää lautapeliksi, vaan se on enemmän roolipelin tyylinen.Kuva:Kari Pullinen
Toisessapäässä kahvilaa on käynnissä peli, joka saattaa kestää vuosia.Esa Lehtinen,Anastasia SalunenjaOlli Matilainenkokoontuvat pelaamaan sitä kolmen viikon välein noin neljä tuntia kerrallaan. Peliä vetää Petri Grönholm.
Miten kärsivällisyys kestää vuosien pelin?
”Kun se on kivaa. Hitaasti ja varmasti. Ja sitten tässä on tämä meidän kööri, jonka kanssa me pelataan”, Lehtinen sanoo.
He kertovat tuntevansa toisensa vain roolinimillään.
Roolipelitveivät Grönholmin menneessään heti ensikerrasta lähtien. Hän toivoo, että lautapelit voivat olla ihmisille tapa tutustua myös roolipelaamiseen.
Kahvilassa työskenteleväWaltteri Haapaniemiuskoo, että lautapeli-innostuksen taustalla on tarve läsnäololle.
”Se toimii semmoisena hetken viihteenä. Esimerkiksi elokuvista sen erottaa se, että olet interaktiossa ystäviesi kanssa.”
Miksi pelejä tullaan pelaamaan kahvilaan, vaikka monelta löytyy niitä vino pino omassa hyllyssä?
Grönholmin mukaan kahvilassa on mahdollisuus tavata uusia ihmisiä, se on turvallinen kohtaamispaikka ja kynnys on matalampi, kun kenenkään ei tarvitse kestitä muita pelaajia kotonaan.
Kahvilassa käy kaikenlaista asiakaskuntaa. Miehiä on asiakkaina ehkä aavistuksen verran enemmän kuin naisia ja eniten käy parikymppisiä nuoria aikuisia, omistaja Petri Grönholm arvioi.Kuva:Kari Pullinen
Kahvilalla on Discord-kanava, jonka kautta voi etsiä etukäteen pelikavereita.Kuva:Kari Pullinen
Vakioasiakkaatkiirehtivät usein paikalle heti töiden jälkeen.
Yksi heistä onKristiina Lehto. Hän on käynyt pelaamassa vuonna 2018 avatussa paikassa sen ensi metreistä lähtien. Lautapelikerhoja hän on pyörittänyt jo lähes 20 vuoden ajan, ja pelejä on kotona hyllyssä 150.
”Tykkään strategisesta, insinöörimäisestä miettimisestä. Haluan olla ihmisten kanssa ja tietää pelaavani ihmisaivoja vastaan.”
Hän kehuu ilmapiiriä.
”Sopu sijaa antaa. Täällä on vähän ahdasta, mutta aina mahdumme tänne kuitenkin.”",news
"Tiikerin oli määrä saapua Korkeasaareen kesäkuussa.
Korkeasaaressa asuva amurintiikeri poseraasi kameralle vuonna 2021.Kuva:Kaisa Syrjänen / HS
Korkeasaareneläintarhaan Saksasta luvattu amurintiikeri kuoli ennen saapumistaan Suomeen. Parivuotias uros kuoli saksalaisessa eläintarhassa keväällä, kertoo Korkeasaaren kuraattoriHanna-Maija Lahtinen.
Uroksesta kaavailtiin puolisoa parivuotiaalle naaraalle, Odeyalle. Sen oli määrä saapua Korkeasaareen kesäkuun alussa.
Tiikeri kuoli tavanomaisessa terveystarkastuksessa, joka tehdään kaikille eläimille ennen siirtoa tarhasta toiseen. Eläin nukutetaan tarkastusta varten.
Nuoren tiikerin kuolema on hyvin harvinaista, etenkin, kun isojen kissojen nukuttaminen sujuu usein ongelmitta, Lahtinen sanoo.
Kuolinsyy ei ole vielä tiedossa, mutta saksalainen eläintarha on luvannut toimittaa tiedon Korkeasaarelle, kunhan se selviää. Lahtisen mukaan kyseessä on hyvin ystävällinen ele.
Amurintiikeritkuuluvat Euroopan eläintarhajärjestön ylläpitämään EEP-suojeluohjelmaan. Suojeluohjelma pyrkii ylläpitämään eläinten elinvoimasta tarhakantaa ja mahdollistamaan uhanalaisten lajien palautukset luontoon.
Jokaisella lajilla on omat lajikoordinaattorinsa. Koordinaattorit suosittelevat eläintarhoille lajien geneettisen elinvoiman kannalta sopivia pareja sekä sitä, mihin eläimet olisi suotuisinta sijoittaa.
Saksan nuori uros oli juuri tällainen geneettisesti sopiva pari Korkeasaaressa asustavalle Odeyalle, Lahtinen selventää.
Tieto urostiikerin kuolemasta otettiin surulla vastaan Korkeasaaressa. Uuden tulokkaan kotiuttamista ja parin tutustuttamista oltiin ehditty jo valmistelemaan pitkälle. Uutinen on kuitenkin varmasti ollut vielä raskaampi saksalaiselle eläintarhalle, kun tiikeriin on ehtinyt pennusta saakka muodostua side, Lahtinen lisää.
Suru-uutisestahuolimatta Odeya ei joudu pitkään odottelemaan uutta kumppania. Puolalaisesta eläintarhasta on jo löytynyt uusi, sopiva sulhanen. Sen on määrä saapua Suomeen loppuvuodesta, jolloin eläintarhassa on rauhallisempaa tuoreelle parille tutustua toisiinsa.
Pentujen saamisessa saattaa vielä kestää, sillä kuten ihmisetkin, amurintiikerit vaativat aikaa lämmetä toisilleen. Lahtinen ei kuitenkaan ole huolissaan: molemmat tiikerit ovat vielä todella nuoria, eikä niillä ole kiire mihinkään.",news
"Giljotiini on vaarallinen rikkomus siksi, että se antaa jalankulkijalle petollisen turvallisuuden tunteen.
Suojatien ylitys on turvatonta, jos autoilija ei noudata liikennesääntöjä.Kuva:Viena Kytöjoki
Kuljenlasteni kanssa päivittäin jopa hengenvaarallisen tienylityksen Helsingin Vallilassa. Kadulla on kyllä valkoiset raidat ja suojatiemerkki, mutta ylityksen kutsuminen suojatieksi tuntuu irvokkaalta.
Riski joutua giljotiiniin on arkipäivää.
Viimeksijouduin itse vaaraan juhannusviikolla.
Kyseisellä suojatiellä ei ole valoja, mutta se on muuten hyvin merkitty. Suojatie ylittää neljä kaistaa Hämeentien, Eurantien ja Saarenkadun risteyksessä. Näkyvyys on joskus kyseenalainen.
Kaksi vierekkäistä kaistaa vie Arabianrantaan, kaksi keskustaan. Välissä kulkevat ratikkakiskot.
”Suojatiellä” kulkevat päivittäin jopa sadat lapset.
Vallilasta katsottuna se on monille suorin reitti Kotikallion ja Violanpuiston päiväkodeille sekä Hermannin sivukoululle. Yksistään Kotikalliossa on satakunta lasta. Näin kesällä koulua käyttävät HJK:n liikuntaleiriläiset eri puolilta kaupunkia.
Juhannusviikonmaanantaina hain iltapäivästä lapsia päiväkodista.
Olin jäädä yksin Arabianrannasta posottaneen autoilijan alle. Heti perään seuraavana aamuna meinasin päätyä lapsineni keskustasta ajaneen auton eteen. Kumpikin autoilija teki jalankulkijalle vaarallisen giljotiiniohituksen: ohitti suojatien eteen pysähtyneen ja kävelijöille tietä antaneen autoilijan viereiseltä kaistalta.
Giljotiini on vaarallinen - ja vakava rikkomus siksi, että se antaa petollisen turvallisuuden tunteen: jalankulkija lähtee ylittämään turvalliselta vaikuttavaa tietä. Etenkin lasten voi olla vaikeaa ymmärtää, että yksi suojatien eteen pysähtynyt auto ei vielä riitä. Takaa voi tulla toinen.
Juhannusviikollamikään ei varoittanut minua vaarasta, paitsi vuosikymmenen kokemus kyseisestä suojatiestä. Vain sen vuoksi pysähdyin molempina päivinä keskelle autotietä.
Se kannatti. Kummallakin kerralla  ”giljotiini” heilahti.
Pelkään, että vielä jonakin synkkänä päivänä paikalle tilataan hälytysajoneuvo tai ruumisauto. Jalankulkijoiden loukkaantumisista yli puolet ja kuolemista viidennes tapahtuu juuri suojatiellä, kertovat Liikenneturvan tilastot.
Olensuunnitellut tätä kirjoitusta vuosia, mutta pelännyt autoilijoiden vihaista postia. Nyt mittani on täysi. Viestit eivät satuta samalla tavalla kuin törmäys lapsiini. Kirjoitelkaa.
Helsingin poliisi: Valvotte autoilijoiden käytöstä kyseisellä suojatiellä elokuisin koulujen alkaessa.
Teidän kuitenkin pitäisi päivystää paikalla joka päivä.
Liikennesuunnittelijat: Hyvä alku on valtuutettuOtso Kivekkään(vihr) aloite nopeusrajoitusten alentamisesta koulujen läheisyydessä.
Tilaan Vallilan vaaranpaikkaan lisäksi kaksi kappaletta lapsista kertovaa liikennemerkkiä, kiitos.
Muttamikä keino pakottaisi autoilijat noudattamaan lakia? Siis paitsi hidastamaan myös pysähtymään suojatien edessä? Jalankulkijoiden hätähuutoja on kaikunut myös esimerkiksi Töölöstä ja Käpylästä.
Autoilijat: Kirjoitan tästä myös teidän takianne.
On kivempaakin kesätekemistä kuin joutua vastuuseen ihmisen loukkaantumisesta tai kuolemasta.",news
"Raitioliikenne Hakaniemessä on poikki marraskuun alkuun asti.
Siltasaarenkadun ja Hakaniemenrannan risteyksessä tehdään vielä viimeisiä kytkentöjä, jotta Laajasalon raitiovaunut pääsevät tulevaisuudessa kääntymään Siltasaarenkadulle.Kuva:Emilia Anundi / HS
Siltasaarenkadun ja Hakaniemenrannan katuremontti on edennyt puoliväliin kolme kuukautta aloituksen jälkeen.
Raitiovaunukiskot on asennettu ja kunnallistekniikka uusittu, mutta työtä on vielä jäljellä.
Urakka mahdollistaa Laajasalon raitioliikenteen jatkamisen keskustan läpi tulevaisuudessa.
Raitiovaunuliikenne Hakaniemessä on poikki marraskuun alkuun asti, jolloin urakan on määrä valmistua.
Bussipysäkinkiveys Hakaniemen hampurilaisbaarin edessä kimmeltää hieman. Kivimiehet ovat poistuneet aamukahvilleen, ja työvälineet lepäävät asennushiekan päällä.
Puolivalmis pysäkkikiveys on hyvä käytännön esimerkki siitä, missä vaiheessa Hakaniemen iso katutyömaa juuri nyt on. Kolme kuukautta aloituksen jälkeen Siltasaarenkadun ja Hakaniemenrannan urakka on edennyt jo puoliväliin.
Avoimet putkikaivannot on peitetty, sillä viemärit, kaapelit, vesi- ja sähköjohdot ja kaukolämpöputket ovat paikallaan aiempaa väljemmissä kaivannoissaan.
Kaikki uudet raitiokiskot ja vaihteet on asennettu paikalleen.
Heinäkuisessa auringonpaisteessa työmaa näyttää ällistyttävänkin valmiilta, mutta Hakaniemen kadunrakentamisen projektipäällikköJussi Kainulainentoppuuttelee turhaa intoilua. Vielä on paljon tehtävää.
Pitkänsillan tuntumassa on jo valettu uutta pohjalaattaa kiskojen alle. Pohjalaatan päälle asennetaan vielä pintarakenteita ennen kuin raitiovaunut pääsevät kulkemaan kohti keskustaa.Kuva:Emilia Anundi / HS
Maaliskuussaalkaneen urakan päätavoitteena on asentaa Laajasalon raitiotielle vaihteet ja kääntöraide Siltasaarenkadulle. Se antaa mahdollisuuden jatkaa Laajasalon raitiovaunujen kulkua keskustan läpi Jätkäsaareen joskus tulevaisuudessa.
Mutta koska ollaan Helsingissä, kiskourakka ei koskaan ole pelkkä kiskourakka. Samalla vauhdilla uusittiin vanhoja röörejä kadun alta, jotta niiden takia ei tarvitse katuun enää koskea lähiaikoina.
Kainulaisen mukaan vanhat putket olivat iäkkäistä, ja ne oli syytä vaihtaa. Uusille putkituksille oli louhittava lisää tilaa sekä vanhojen raiteiden alta, Laajasalon uuden raideparin alta että poikittaisille linjoille kohti kadunvarren taloja.
Siltasaarenkatu kulkee tukevasti kallion päällä, eikä putkikaivantoja aikanaan louhittu yhtään sen syvemmäksi kuin oli ehdottomasti tarpeen.
Ennen työmaan alkua ennakoitiin louhinnan etenevän vain kiilausmenetelmällä kadun alla kulkevan metrolinjan vuoksi. Hallituilla kokeiluilla kalliota pystyttiin kuitenkin räjäyttämään enemmän kuin osattiin ennakoida.
”Mutta mitään uutta mysteerimötikkää ei täältä löytynyt”, Kainulainen viittaa viime vuonna havaittuun maanalaiseen betonikopperoon, joka paljastui Elannon talon varapoistumistieksi. Sitä vain ei oltu merkitty mihinkään karttoihin.
Raiteiden alle on asennettu tärinäsuoja, jonka tarkoituksena on vähentää ääni- ja tärinähaittoja Siltasaarenkadun kiinteistöille.Kuva:Emilia Anundi / HS
Työmaa on vallannut ison alueen Hakaniementorin kulmilla. Horisontissa häämöttää Laajasaloon raitiotien pisimmän sillan eli Kruunuvuorensillan pyloni.Kuva:Emilia Anundi / HS
Radanrakentajienurakka alkaa olla jo loppusuoralla, kun viimeisetkin hitsaukset on tehty, ja kiskojen pohjalaatan valu etenee lohko kerrallaan. Vielä tällä hetkellä osa kiskoista lepää ilmassa.
Siltasaarenkadun molemmilla puolilla valmistaudutaan uuteen katuvalaistukseen, sillä rakennusten seiniin on jo kiinnitetty upouusia ripustimia valaistusta ja ajolankoja varten.
Työmaata jouduttiin laajentamaan Siltasaarenkadun Kallion päässä, kun Lyyra-korttelin katu-urakkaa tehnyt yritys meni nurin. Nyt sielläkin katukiveys on vihdoin valmistumassa.
Vaikkaradanrakentajat saavat oman osuutensa valmiiksi syyskuun loppuun mennessä, lokakuu on varattu raitioliikenteen testiajoihin.
Kaupunkiliikenne-yhtiön toiveiden mukaisesti Arenan edustalle rakennettu raideyhteys Siltasaarenkadulta Hämeentielle puretaan pois. Liikenne voi palata vanhalle reitilleen Porthaninkadun ja Hakaniementorin välillä.
Bussit toki jyristelevät kapeaa ajorataa pitkin kohti keskustaa, mutta raitioliikenne on ja pysyy poikki urakan valmistumiseen marraskuun alkuun saakka.",news
"Helsingin Vallisaaressa järjestettiin deittitapahtuma, jossa sinkut pääsivät tutustumaan toisiinsa viinien äärellä.Kuva:Johanna Erjonsalo / HS
Sinkkutapahtumat ovat nousussa. Seurasimme pikadeittejä, joissa maisteltiin viinejä. Helsingin deittikulttuuria luonnehdittiin passiiviseksi.
Helsingin Vallisaaressa järjestettiin sinkkutapahtuma, jossa 60 euroa maksavaan viininmaisteluun osallistui enimmäkseen noin kolmekymppisiä sinkkuja.
Osallistujat kertoivat olevansa kyllästyneitä deittisovelluksiin ja kaipaavansa kasvokkain kohtaamisia.
Tapahtuman aikana osallistujat tutustuivat toisiinsa viininmaistelun lomassa. Illan päätteeksi osa sopi jatkotreffeistä.
Ilmassaväreilee odotus.
Lautassa ihmiset tarkkailevat kiinnostuneina toisiaan. Olemme matkalla Vallisaareen, jossa on alkamassa viininmaistelu sinkkujen kesken.
Perillä puiden katveeseen on katettu rykelmä pöytiä viinilaseineen. Koristeita ei juuri tarvita: luonnonkukat ja merimaisema virittävät romantiikkaa kesäiltaan.
Juuri, kun 60 euroa maksavan maistelun pitäisi alkaa, taivas repeää. Tulevana yönä Suomeen on saapumassa Ulla-myrsky.
Tapahtuman isä, Iisi Vallisaaren yrittäjäOliver Laihonousee penkin päälle ja kertoo, että aloitus viivästyy 20 minuutilla. Sinkut voivat silti tehdä jo tuttavuutta.
Yksiodottelijoista on 29-vuotiasNelli Näränen, jonka seurustelevat kaverit vinkkasivat hänelle tapahtumasta.
Hän kertoo olevansa ”aivan paniikissa” ja että tapahtumaan lähteminen vaati häneltä paljon heittäytymistä. Mutta eihän tässä mitään menetä, Näränen sanoo ajatelleensa.
Hän tapaisi mieluummin kumppaninsa tosielämässä kuin netissä. Helsingin deittikulttuuria hän kuvaa passiiviseksi.
”Ulkona ei lähestytä toisia ihmisiä, vaan ollaan omassa porukassa.”
Tapahtuman järjestäjät Oliver Laiho ja Titi Kalda avaavat viinipulloja maistelua varten. Illan aikana osallistujat kehuvat järjestäjien innostavaa asennetta ja improvisointitaitoja.Kuva:Johanna Erjonsalo / HS
Tapahtumassa tutustutaan viininmaistelun lomassa. Sinkkujen mukaan viini rentouttaa tunnelmaa.Kuva:Johanna Erjonsalo / HS
Kaveriporukkaistuu pöytään viinipullon kanssa. Vaikka heillä on toisensa tukenaan, lasit viiniä lievittävät jännitystä.
Jos potentiaalista heilaa ei löydy, he jatkavat iltaa yhdessä.
Heistä on mukavaa, että speed datingilla ei ole enää keski-ikäistä leimaa.
Vallisaaressa ei myöskään tarvitse arvailla, ketkä ovat sinkkuja,Mikko SavolainenjaArttu Sinisalokiittelevät.
Molempia tosin jännitti, kun osallistujien ikähaarukka ei ollut etukäteen tiedossa. Vaikuttaa siltä, että paikalla on juuri heidän ikäisiään, noin 25–35-vuotiaita sinkkuja.
Kolmenvartin päästä vesisade lakkaa, ja kaunis kesäilta tulee esiin. Ihmiset ohjataan pöytiin.
”Ei kai mun meikit oo levinny”, varmistaa nainen ystäviltään.
Tapahtuma on suunnattu heteroille, joten vastakkaiset sukupuolet tutustuvat toisiinsa.
Illan aikana maistellaan kuusi viiniä. Yhdelle juomalle on varattu vartti. Jokaisen juoman kohdalla keskustelukumppania voi vaihtaa.
Alkuun ihmiset hakevat seisovasta pöydästä pientä purtavaa. Tarkoituksena on, että naiset menevät istumaan kiinnostavan miehen luokse.
Tieto käytännön järjestelyistä herättää ruokaa jonottavissa pettymystä.
Järjestely muistuttaa heistä live-Tinderiä, sillä valinnat on tehtävä ulkonäön perusteella.
”En pysty tähän”, joku parahtaa.
He vertaavat asetelmaa tuolileikkiin. Ihmetystä aiheuttaa sekin, miksi vain naiset saavat tehdä valinnan.
Tapahtuman alkuun ihmiset hakevat seisovasta pöydästä syötävää. Sen jälkeen naiset menevät istumaan valitsemiensa miesten luokse.Kuva:Johanna Erjonsalo / HS
Iisin yrittäjä Oliver Laiho järjesti ensimmäistä kertaa sinkuille suunnatun viininmaistelun.Kuva:Johanna Erjonsalo / HS
JärjestäjäOliver Laiho seurailee tapahtuman ensimetrejä. Hän pohtii ääneen, onko luvassa kaaos ja tuleeko joidenkin miesten eteen jono.
Vielä edellisellä viikolla ilmoittautuneissa oli tasan yksi mies ja parikymmentä naista.
Nyt miehiä onkin pieni enemmistö. Osa naisista perui osallistumisensa, kun vaikutti siltä, ettei miehiä kauheasti tulisi.
Laiho pyytää lennosta kahta naispuolista työntekijäänsä osallistumaan, jotta saadaan tasaparit. Hetken ujosteltuaan he liittyvät sinkkupöydän jatkeeksi.
Kaaosta ei synny, vaan ihmiset muodostavat rauhallisesti pareja keskenään.
Viinienesittelyn yhteydessä pareille annetaan kysymys, josta he voivat tarvittaessa keskenään jutella. Järjestäjät napsauttavat puhelimen ajastimen päälle, ja tutustuminen alkaa.
Yksi kehuu parinsa nimeä, toisaalla ihastellaan viinin tuoksua yhteen ääneen.
Jokaisenjuoman jälkeen tunnelma on astetta kepeämpi ja äänekkäämpi. Viidennen viinilasin kohdalla keskustelunaiheita löytyy kuulemma ”kaikkialta”.
Viinien esittelyn yhteydessä pareille annetaan kysymys, josta he voivat tarvittaessa keskenään jutella. Kysymykset on kirjattu tapahtuman järjestäjän puhelimeen.Kuva:Johanna Erjonsalo / HS
25-vuotias Anttoni Lajoma kertoo pitkään pohtineensa, että haluaisi kokeilla deittitapahtumaa. Hän toivoo enemmän päiväsaikaan tapahtuvia matalan kynnyksen kohtaamisia. ”Tuntuu, että yöelämän lisäksi Helsingissä on huonosti kanavia tavata ihmisiä.”Kuva:Johanna Erjonsalo / HS
Tapahtumaa vetävä Aino Piilonen tarjoilee lisää viiniä. Ensimmäistä kertaa järjestetty tapahtuma elää illan aikana. Osa valittaa siitä, että naiset valitsisivat parinsa koko illan ajan. Osallistujien toiveisiin vastataan, ja seuraavan valinnan tekevätkin miehet.Kuva:Johanna Erjonsalo / HS
Kunviinit on hulautettu kurkusta alas, on aika siirtyä tanssimaan.
Ilta saa Unelmien poikamies -tyylisen lopun. Jos haluaa, voi hakea ruusun ja antaa sen henkilölle, jonka kanssa haluaisi mennä toisille treffeille.
Eräs nainen antaa ruusun toiselle naiselle, jonka kanssa on kaverustunut bajamajan jonossa. Hänestä oli vähän kiusallista, kun keskustelukumppani täytyi valita itse.
Toinen naisista on tavannut jonkun, jota kiinnostaisi nähdä uudemman kerran.
Kenet?
Sitä hän ei suostu kertomaan.
Nainen yrittää usuttaa toista viemään ruusun tämän kiinnostuksen kohteelle.
Osaa huolettaa, onko säälittävää, kun ei saakaan ruusua.
Mikko Sell, 33, kertoo osallistuneensa tapahtumaan spontaanisti. Hänen kokemuksensa deittisovelluksista on huono. Osumia tulee, mutta ne eivät johda kohtaamisiin.Kuva:Johanna Erjonsalo / HS
Illanaikana käy selväksi, että ihmiset ovat joukolla kyllästyneet deitti-sovelluksiin. Osumia tulee, mutta ne johtavat harvoin keskusteluun.
Kesälomaa viettäväLotta Koskela, 31, on tullut Turusta kaverin luokse Helsinkiin. Tähtäimessä ovat paremmat kokemukset, kun deittisovelluksista käteen on jäänyt lähinnä pettymyksiä.
”Deittailu on ollut ihan hirveää. Olen ihan ollut antamassa periksi, mutta tämä on ollut positiivinen kokemus. Keskusteleminen on ollut paljon helpompaa kuin ajattelin.”
Tapahtumalleei ole laitettu ala- tai yläikärajaa.
Vanhempaa ikäluokkaa edustavat 48-vuotiasKrista Sköldja 51-vuotiasMarjo Saarela. Alkuun he olivat ”hieman kauhuissaan”, kun muut osallistujat vaikuttivat kovin nuorilta.
Kumppanin löytäminen muualta kuin sovelluksista on vaikeaa, he sanovat.
”Jos ei naisena halua vain satunnaista seuraa, joutuu tekemään aika paljon karsintaa etukäteen”, Saarela sanoo.
Heistä tuntuu, että naisista on Helsingissä ylitarjontaa. Asiaan saattaa vaikuttaa se, että miehet etsivät kumppania laajemmalla ikähaarukalla. Kumpikaan ei haluaisi kumppanikseen parikymppistä.
Loppuillasta kaksikko istuu seurueessa, josta on löytynyt kesäkavereita.
Marjo Saarela kehuu kokemusta opettavaiseksi. Oma näkemys deittikumppaneista on avartunut. ”Olen jutellut ihmisten kanssa, joita ei välttämättä olisi itse valinnut. Kun keskustelee ihmisen kanssa, kasvot muuttuvat erinäköisiksi.”Kuva:Johanna Erjonsalo / HS
Krista Sköld pohtii, että myös satunnaista hiljaisuutta on hyvä sietää. Se ei ole niin vakavaa.Kuva:Johanna Erjonsalo / HS
24-vuotias Chi-Fai Lay kiinnostui tapahtumasta, koska harrastaa viinejä.Kuva:Johanna Erjonsalo / HS
Illanviimeiset hitaat tanssitaan, tietysti,My heart will go on-kappaleen tahtiin.
Henkilökunta joutuu patistamaan ihmisiä lauttaan, jossa osa käy tiukkaa keskustelua jatkopaikasta: Kalle (eli Kaarle XII) vai Mummotunneli?
Tapahtuman juniori, 24-vuotiasChi-Fai Layharmittelee, ettei samanikäistä seuraa löytynyt, vaikka viininmaistelu olikin mukavaa.
”En ehkä tämän ikäisenä menisi uudelleen, mutta ehkä vähän vanhempana.”
Lautan alakerrassa, muista erillään, juttelee parivaljakko. Seuraavat treffit on jo sovittu.",news
"Seksuaali- ja sukupuolivähemmistöjen oikeuksia puolustava kulkue lähtee liikkeelle Senaatintorilta kello 12.
Lauantain Helsinki Pride -kulkue lähti liikkeelle Senaatintorilta noin kello 12.Kuva:Johanna Erjonsalo / HS
Pride-kulkue ja puistojuhla järjestetään Helsingissä lauantaina seksuaali- ja sukupuolivähemmistöjen oikeuksien puolesta.
Yli 100 000:n osallistujan odotetaan marsivan Senaatintorilta Kaivopuistoon kello 12 alkaen.
Kulkue sulkee katuja keskustassa ja vaikuttaa liikenteeseen. Poliisi ohjaa liikennettä ja huolehtii turvallisuudesta.
Helsingissäjärjestetään lauantaina seksuaali- ja sukupuolivähemmistöjen ihmisoikeuksia juhlistava ja puolustava Pride-kulkue ja puistojuhla.
Kulkueeseen odotetaan yli 100 000:ta osallistujaa.
Pride-kulkueen osallistujat kokoontuvat Senaatintorille kello 11. Värikäs ja rauhanomainen mielenosoitus lähtee Senaatintorilta kello 12 ja marssii halki Helsingin keskustan.
Kulkue huipentuu kaikille avoimeen puistojuhlaan Kaivopuistossa, jossa on ohjelmaa kello 13:n ja 21:n välillä. Puistojuhlaan odotetaan noin 50 000 kävijää.
Kulkueenreitti on Senaatintori – Snellmaninkatu – Aleksanterinkatu – Mannerheimintie – Pohjoisesplanadi – Fabianinkatu – Eteläinen makasiinikatu – Kasarmikatu – Neitsytpolku – Kaivopuisto. Kulkue päättyy arviolta kello 16.
Muu liikenne katkaistaan reitiltä kulkueen ajaksi Senaatintorilta Kaivopuistoon.
Poliisin mukaan Eteläsatamaan ja Katajanokan satamaan kannattaa ajaa Sörnäisten ja Pohjoisrannan kautta.
”Poliisi ohjaa liikennettä sekä huolehtii yleisestä järjestyksestä ja turvallisuudesta”, kertoo komisarioJohanna SinivuoriHelsingin poliisista tiedotteessa.
Raitiovaunut 2, 3, 4, 9T ja 10 kulkevatpoikkeusreiteilläkeskustassa kello 11–15.30.
Lisäksi metrokulkeeillalla kaksi tuntia pidempään viikonlopun tapahtumien vuoksi.
Tänävuonna Suomen suurimman ihmisoikeus- ja kulttuuritapahtuman teema on Ylpeyttä ilman rajoja.
Teema juhlistaa Helsinki Pride -yhteisön ympärivuotista tukea seksuaali- ja sukupuolivähemmistöihin kuuluville turvapaikanhakijoille, pakolaisille ja maahanmuuttajille.
HS seuraa lauantain Pride-kulkuetta suorassa lähetyksessä.",news
"Porsche ja poliisiautot menivät puolituntia kestäneessä takaa-ajossa lommoille.
Humalainenautovaras pakeni poliisia Porschella Helsingissä ja Vantaalla perjantaina, kertoo Itä-Uudenmaan poliisi.
Poliisi epäilee miehen varastaneen Porsche 911 Carreran vantaalaisesta autoliikkeestä perjantaina aamuyöllä. Liikkeestä varastettiin myös toinen auto.
Poliisipartio havaitsi varastetun Porschen ajelemassa Vantaalla. Poliisipartio yritti saada auton pysähtymään, mutta kuljettaja kiihdytti karkuun, poliisin mukaan vaarallisesti.
Kuljettaja jatkoi vaarallista ajoa Etelä-Vantaan ja Pohjois-Helsingin alueilla noin puolen tunnin ajan.
Lopulta Porsche ajoi umpikujaan ja poliisi sai miehen kiinni.
Takaa-ajoonja osallistui useita poliisipartioita. Osa poliisiautoista meni lommoille. Myös Porscheen tuli peltivaurioita. Poliisin tämän hetkisen käsityksen mukaan sivullisia ei kuitenkaan loukkaantunut.
Ylinopeuden lisäksi Porschen kuljettaja rikkoi muitakin liikennesääntöjä ja aiheutti vaaratilanteita.
Poliisi epäilee kuljettajaa törkeästä varkaudesta, törkeästä liikenneturvallisuuden vaarantamisesta, kulkuneuvon kuljettamisesta oikeudetta, rattijuopumuksesta, huumausaineen käyttörikoksesta sekä niskoittelusta poliisia vastaan. Esitutkinnan edetessä rikosnimikkeet saattavat vielä tarkentua.
Poliisi kertoo saaneensa toisen liikkeestä varastetun auton haltuunsa jo aiemmin.",news
"Keskeinen perusarvo, tieteen vapaus, ei merkitse rajoittamatonta vekseliä veronmaksajan kukkaroon.
Kirjoitus on Helsingin Sanomien lukijan mielipide.
Tieteenja tutkimuksen vapaus on avoimen yhteiskunnan keskeinen perusarvo. Tämä vapaus ei kuitenkaan merkitse rajoittamatonta vekseliä veronmaksajan kukkaroon tai vapautta verorahojen kohdentumisen julkisesta arvostelusta.
Iskulauseenomaiseen ”tutkimuksen vapauteen” vedoten on kesän kuluessa pyritty vaientamaan kritiikkiä siitä, mihin veroeuroja tutkimuksen nimissä käytetään. Keskustelua jatkoi (HS Vieraskynä 7.7.) opetusministeriAnders Adlercreutz(r).
Asetelma on hullunkurinen. Kyseenalaistaminen, kriittinen arviointi ja julkinen debatti ovat tieteellisen eetoksen ydintä. Ylempien raatien auktoriteettiin vetoaminen julkisen kritiikin suitsimiseksi taas on siitä kaukana.
Kysymysverorahojen vastuullisesta käytöstä on erityisen tärkeä, kun julkisia menoja joudutaan karsimaan. Käytännössä vain kahdella sektorilla budjetit kasvavat: puolustusinvestointien ohella myös tutkimus- ja kehitysmenot nousevat selvästi.
Suomi tavoittelee tutkimus- ja kehittämispanostuksen (t&k) kasvattamista neljään prosenttiin suhteessa bruttokansantuotteeseen vuoteen 2030 mennessä. Taustalla on heikko tuottavuuskehitys. Vahvistamalla t&k-toimintaa halutaan synnyttää innovaatioita, jotka ruokkisivat myös talouskasvua ja siten loiventaisivat menoleikkauspaineita.
Neljän prosentin tavoite edellyttää, että kaksi kolmasosaa rahoituksesta tulee yksityiseltä sektorilta. Julkisia t&k-menoja on siksi kanavoitava siten, että ne saavat myös yksityistä rahaa liikkeelle.
Kunmuilla hallinnonaloilla kärvistellään, lisää resursseja saavilta edellytetään korostettua vastuullisuutta. T&k-rahoitusta kanavoidaan ennen kaikkea Business Finlandin ja Suomen Akatemian kautta. Näistä jälkimmäinen ei ole osoittanut kasvavien resurssiensa käytössä parasta mahdollista harkintaa. Rahoitusta on myönnetty osin hankkeille, joiden perusteltavuus on heikko.
Se, että kohutun kynsisalonkitutkimuksen ohjelma sisältää läpeensä poliittista sanastoa, ei anna hyviä lähtökohtia objektiiviselle tutkimukselle. Huolet eivät hälvene myöskään hankkeen vetäjän julkisten puheenvuorojen myötä. Sen sijaan, että tutkija olisi perustellut tutkimuksensa tarvetta, hän syytti hankkeen arvostelua ”rasismista” ja ”naisvihasta” (HS 27.6.).
Kynsisalonkitutkimuksen tarkoitukseksi hankkeen vetäjä ilmoitti näkyvyyden tuomisen maahanmuuttajien ja naisten tekemälle työlle. Näkyvyyteen vetosi myös opetusministeri Adlercreutz. Näkyvyyden tuominen yhteiskunnalliselle ilmiölle on kuitenkin lähinnä politiikan ja journalismin tehtävä – tutkimushankkeen julkisen rahoituksen perusteeksi se on heppoinen.
Ministeriöidenvälillä on käyty vääntöä siitä, kuinka t&k-rahoituksen kohdentumista ohjataan. Elinkeinoministerinä olen edustanut kantaa, jonka mukaan tiukempi strateginen ohjaus on tarpeen, jotta veronmaksajien rahoilla saavutetaan se, mitä niillä tavoitellaan.
Kesän tiedepoliittinen keskustelu on korostanut strategisemman ohjauksen tarvetta. Julkisen kritiikin kestävä rahoitus on viime kädessä myös tieteen ja tutkimuksen etu. Tarvitsemme enemmän kriittistä tiedepoliittista keskustelua, emme sen suitsimista.
Wille Rydman
kansanedustaja (ps) ja entinen elinkeinoministeri (2023–2025)
Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Jos janoan itsekkäästi ja ahnaasti rikkauksia, vaurautta ja onnea, minun tulisi puolustaa heikoimpia, koska tasa-arvoinen yhteiskunta luo tutkitusti vaurautta.
Kirjoitus on Helsingin Sanomien lukijan mielipide.
Olinpitkään ajatellut, että ahneus ja itsekkyys olisivat maailman pahuuden takana, mutta ymmärsin niiden olevankin ihmisen tärkeimpiä piirteitä. Niiden merkitys ymmärretään tavallisesti vain valitettavan väärin.
Jos janoan itsekkäästi ja ahnaasti rikkauksia, vaurautta ja onnea, minun tulisi puolustaa heikoimpia, koska tasa-arvoinen yhteiskunta luo tutkitusti vaurautta varmemmin kuin epätasa-arvoinen. Nyt esimerkiksi vallassa olevien oikeistopuolueiden politiikka sekä Suomessa että Yhdysvalloissa johtaa todennäköisesti jokaisen köyhtymiseen, koska molemmissa kuritetaan ja rangaistaan köyhiä ja siirretään varallisuutta rikkaille.
Oikeasti ahne ja itsekäs ihminen puolustaa kiihkeästi myös luontoa, koska kaikki rikkautemme on lopulta sen varassa, selviääkö eläinten ja kasvien lajisto monimuotoisena.
Itsekkyys ja ahneus ovat arvokkaimpia hyveitämme, mutta vain jos osaamme katsoa ja ajatella riittävän syvällisesti. Muussa tapauksessa itsekkyys ja ahneus ovat vain tappavia ja tuhoavia voimia.
Susa Tyrniluoto
Tampere
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Rahoitusmallia kehitetään hallitusohjelman mukaisesti vaiheittain.
Kirjoitus on Helsingin Sanomien lukijan mielipide.
YlilääkäriJari Kankaanpäänmielipidekirjoituksessa (HS 22.6.) ja HS:n pääkirjoituksessa (25.6.) epäiltiin hyvinvointialueiden rahoitusmallin kohdentavan rahoitusta sattumanvaraisesti.
Sote-uudistuksessa otettiin käyttöön täysin valtion rahoitukseen perustuva laskennallinen rahoitusmalli, jollaisesta ei ollut aiempaa kokemusta. Lainsäätäjä on pitänyt olennaisena, että sote-palveluiden rahoitus vastaa riittävästi palvelutarvetta. Rahoituksesta noin 80 prosenttia kohdennetaankin alueille tarvekertoimilla, jotka kuvaavat kunkin alueen väestön palvelutarvetta suhteessa maan keskimääräiseen tarpeeseen. Tarvekertoimet perustuvat Terveyden ja hyvinvoinnin laitoksen (THL) tutkimustyönä kehitettyyn tilastolliseen malliin, jossa huomioidaan sairastavuuden ohella muun muassa ikärakenne. Kertoimien laskennassa käytetään THL:n hoitoilmoitusrekisterin diagnoositietoja ja useita muita tietolähteitä, kuten Kelan lääke- ja palvelujenkäyttörekistereitä.
Hoitoilmoitusrekisterin tiedonkeruu perustuu ohjeistukseen, joka varmistaa tietojen kattavuutta ja vertailtavuutta. THL myös varmistaa rekisterin tietojen laatua eri tavoin, ja alueet ja muut tietojen toimittajat voivat tarkistaa ja korjata lähettämiään tietoja.
Sote-uudistus toi esiin alueiden väliset erot diagnoositietojen kattavuudessa. Alueiden into parantaa kirjaamista on kasvanut selvästi, mutta Kankaanpään kirjoituksessaan esiin nostama järjestelmällä pelaaminen ei ole missään tapauksessa oikea suunta.
Diagnoositietojen tarkentuminen on aiheuttanut ennakoimatonta heiluntaa alueiden rahoitukseen. Rahoituksen nousu yhdellä alueella väistämättä laskee rahoitusta toisaalla, kun jaettava potti ei samalla kasva. Lähivuosina tietopohjan kattavuus oletettavasti paranee, ja samalla rahoitusmallin vakaus kasvaa.
Rahoitusmallia kehitetään hallitusohjelman mukaisesti vaiheittain. Käynnissä on muun muassa tarvemallin, alueiden erityispiirteitä huomioivien olosuhdetekijöiden ja siirtymätasausten tarkastelu. Lisäksi otamme huomioon jo saatua tietoa mallin toimivuudesta. Esimerkiksi ennakoitavuuden lisäämiseksi vuodesta 2026 lähtien rahoituslaskelmissa tarvekertoimien osalta käytetään kahden vuoden keskiarvoa. Samalla kuuntelemme tarkasti alueiden palautetta ja pyrimme lisäämään rahoitusmallin ja sen tietopohjan ymmärrettävyyttä.
Tanja Rantanen
yksikönpäällikkö, valtiovarainministeriö, hyvinvointialueiden ohjausosasto
Jan Magnusson
yksikönpäällikkö, Terveyden ja hyvinvoinnin laitos
Mikko Peltola
yksikönpäällikkö, Terveyden ja hyvinvoinnin laitos
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Rajoituksia ei ole tehty turhaan. Jos lohi ei nouse Tornion- ja Simonjokeen, ei sitä ole kohta enää muuallakaan.
Kirjoitus on Helsingin Sanomien lukijan mielipide.
EU-komissionja Suomen välisestä lohiriidasta (HS 30.6.) kertonut uutinen saattoi saada jonkun ymmärrettävästi ajattelemaan, että kerrankin Suomi on tiukkana Euroopan unioniin päin. Useinhan kuvio menee niin, että EU:n byrokraatit esittävät jotain Suomen olosuhteisiin sopimatonta, ja vaikuttamistyönä koetetaan kertoa oikeaa tietoa ja estää muutokset. Tässä tapauksessa asia ei ole kuitenkaan aivan niin yksinkertainen, niin paljon kuin maa- ja metsätalousministeriön asiantuntemusta yleensä arvostankin.
Valtioneuvoston mielestä EU-komissio ei olisi saanut vähentää asetuksellaan Suomen lohikiintiötä. Itämeren lohikantojen tilanne ei kuitenkaan ole hyvä, päinvastoin. Rajoituksia ei ole tehty turhaan. Tässä tilanteessa taistelu pyyntikiintiöiden kasvattamiseksi tieteellisiin perusteisiin vetoamalla ei ole kaukonäköistä, kun pohjoisen vapaat vaelluskalakannat todella ovat dramaattisesti heikenneet.
Lohen kalastuksen suhteen on monenlaisia intressejä. Pohjoisen lohijoissa nousulohen määrät ovat kuitenkin vähentyneet hälyttävälle tasolle. Jos lohi ei nouse Tornion- ja Simojokeen, ei sitä ole kohta enää muuallakaan.
Kaikki tarvittavat toimenpiteet on tehtävä luonnonlohien vaelluksen ja jokiin nousemisen tukemiseksi. Se, että Suomi nostaa kanteen saamansa rangaistuksen muodollisiin perusteisiin liittyen, voi olla menettelytavoiltaan perusteltua, mutta se ei auta yhtään luonnonlohikannan turvaamista. Jälkimmäinen on kuitenkin vavisuttava ekologinen kysymys koko maalle.
Katri Kulmuni
Euroopan parlamentin jäsen (kesk)
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Veronmaksajien arkiymmärryksen tai elinkeinoelämän tarpeiden ottaminen lähtökohdaksi johtaa tieteen banalisoitumiseen ja kaventumiseen.
Kirjoitus on Helsingin Sanomien lukijan mielipide.
VäitöskirjatutkijaAatu Puhakkakirjoitti viisaasti (HS Mielipide 3.7.), että tiede on vain tiedettä varten, eikä sen mielekkyyden arviointia kuulu antaa poliitikoille. Entisen elinkeinoministerinWille Rydmanin(ps) kommentti Suomen Akatemian kynsistudiotutkimushankkeen rahoitukseen nostattikin akateemisten ja kulttuurihenkilöiden suuttumusta (HS 27.6.).
OpetusministeriAnders Adlercreutz(r) toisteli (HS Vieraskynä 7.7.) kulunutta jargonia tutkimuksen vapaudesta.
Rydman puolestaan korosti (HS Mielipide 10.7.) rahoituksen vastuullisuutta ja moitti tutkimushankkeiden heikkoa perusteltavuutta kertomatta, mitä nämä tarkoittavat. Rydmanin kirjoitus viestii tieteen vapauden ja riippumattomuuden alisteisuutta poliittiseen ohjaukselle ja elinkeinoelämän tarpeille.
Näkökulmaei ole uusi. Elinkeinoelämä kiinnostui toden teolla yliopistoista 1980-luvulla. Samalla se sai vaikutusvaltaa siihen, mihin tutkimusta ja opetusta suunnataan. 1990-luvun laman seurauksena yliopistojen ja tutkimuksen rahoitusta uudistettiin. Ulkopuolisten toimijoiden asema vahvistui, ja ne halusivat käyttää rahojaan siihen, minkä näkivät hyväksi. Näinhän yleishyödylliset säätiöt ja vastaavat ovat tehneet aina. Tiedeväki hyväksyi muutokset, koska näin tuli lisää rahaa ja yhteiskunnallista valtaa.
Vuoden 2010 uudistus sinetöi yliopistojen muutossuunnan. Yliopistojen hallituksiin tuli paljon jäseniä tiedemaailman ulkopuolelta, yliopiston hallinto muuttui tieteentekijöiden vertaishallinnosta ammattihallinnoksi ja rehtoritprimus inter pares-johtajista ammattijohtajiksi. Periaatteellinen päätöksenteko, strategiatyö ja linjanvedot siirtyivät tiedeyhteisöltä ammattihallinnolle.
Samalla vahvistui rahoitusmalli, jossa ulkopuolisesta rahoituksesta tuli keskeistä. Lisäksi rahoituksen – myös suoran valtionrahoituksen – saaminen edellytti markkinasimuloitua menestystä, jonka rakenteen, pisteet ja arvot määritti tieteen ulkopuolinen taho.
Markkinallisuusja julkisuuspeli tulivat osaksi yliopistojen strategioita, samoin kuin ranking-vertailut ja huippuhypetys. Lisäksi tiedon tuottamisen pelikenttää valtasivat tiedelaitoksilta ajatuspajat. Joustavina ja ketterinä pureksitun pintatiedon tuottajina ne pelaavat paremmin yhteispeliä julkisuuden, hallinnon ja elinkeinoelämän kanssa kuin perinteisen jähmeä tiedemaailma.
Keskeinen osa valtion tiederahoituksesta siirtyi Suomen Akatemian strategisen tutkimuksen neuvostolle. Toisin kuin varsinaisen Akatemian, strategisen tutkimuksen linjaukset ovat politiikkarelevantteja, ja viimekätisinä päättäjinä ovat poliitikot – tutkimuksesta päättää siis muu kuin tiedeyhteisö.
Tieteen tehtävä on tuottaa uutta tietoa ja löytää uusia ratkaisuja. Tehtävän täyttäminen edellyttää tiedekentän asiantuntemusta. Veronmaksajien arkiymmärryksen tai elinkeinoelämän tarpeiden ottaminen lähtökohdaksi johtaa tieteen banalisoitumiseen ja kaventumiseen.
Wille Rydmaninpuheenvuorot ovat poliitikolle ja arkijärjelle ymmärrettäviä ja tieteen aseman muuttumista kuvaavia. Ne tiivistävät pitkää kehitystä, jossa tiedeyhteisö on valtaa ja rahaa hamutessaan luopunut oikeudestaan määritellä tieteellisesti merkittävän.
Tämän oikeuden takaisinvaltaus ei onnistu riitelemällä suuren yleisön kanssa, selittelemällä tai sopuilulla, kuten suorituspisteiden keräämisellä, ranking-uskolla tai seuraamalla nöyrästi annettuja ohjeita ja tulostavoitteita. Tarvitaan järeämpiä keinoja – aluksi vaikkapa kieltäytymistä tieteen halpamyynnistä ja keskittymistä ydintehtävään.
Jukka Korpela
täysin palvellut professori
Arto Nevala
täysin palvellut vanhempi yliopistonlehtori
Joensuu
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Suomalaiseen yhteiskuntaan juurtuneen rasismin ja syrjivien asenteiden kitkemiseksi tarvitaan arvojohtajuutta.
Kirjoitus on Helsingin Sanomien lukijan mielipide.
Petteri Orpon(kok) hallitus antoi vuonna 2023 tiedonannon yhdenvertaisuuden, tasa-arvon ja syrjimättömyyden edistämisestä suomalaisessa yhteiskunnassa. Aiheeseen liittyvän kampanjan nimi on Me puhumme teoin.
Me tuen tarpeessa olevien lapsiperheiden parissa työskentelevät ammattilaiset emme ole huomanneet hallituksen kampanjan vaikutuksia lapsiperheiden arjessa. Suomalaiseen yhteiskuntaan juurtunut rasismi ja syrjivät asenteet vaativat tekoja yksilötasolla, mutta ennen kaikkea arvojohtajuutta, jotta ihmisten yhteenkuuluvuuden tunne voisi vahvistua.
Rasismija syrjivät asenteet ovat syvällä yhteiskunnassamme – ne eivät ole vain äänekästä vihapuhetta, vaan turhautumisen ja ulkopuolisuuden purkautumista arjessa. Naapuri ärsyttää, oma mieli on synkkä, ja syyllinen on löydettävä. Kyse on yhteyden puutteesta, jota voivat kokea niin paikkaansa uudessa kotimaassa hakevat kuin vanhan tutun koti-Suomen muuttumiseen tyytymättömätkin.
Kyse ei ole vain maahan muuttaneiden vaikeuksista sopeutua, vaan myös valtaväestöön kuuluvien syrjään jäämisen kokemuksista. Näemme työssämme ”kantasuomalaisia”, joiden on vaikea hyväksyä asioiden muuttumista ja erilaisuutta.
Osallesyntyperäisistä suomalaisista integroituminen suomalaiseen yhteiskuntaan on vaikeaa. Rasistinen ajattelu toimii tukalassa tilanteessa suojakilpenä epävarmuutta vastaan. Taustalla on monesti epäoikeudenmukaisuuden kokemuksia, mahdollisuuksien puutetta sekä ankaruutta itseä ja muita kohtaan.
Suomessa on ihmisiä, jotka tarvitsisivat apua rasistisesta ajattelusta, ennakkoluuloista ja vihasta eroon pääsemiseen. Osa lapsista omaksuu lapsuuden kodissaan rasistisia ajattelutapoja, jos heitä esimerkiksi kielletään leikkimästä tietystä etnisestä taustasta tulevien lasten kanssa.
Valtaväestön sopeutumisen tukemiseksi monikulttuuriseen yhteiskuntaan tarvitaan järjestelmällisiä ja kohdennettuja tukipalveluja. Tuki voi sisältää asiantuntijoiden kanssa käytäviä keskusteluja epävarmuudesta ja peloista. Empatiaa voidaan lisätä koulutuksen ja vuorovaikutuksen avulla.
Erikseen tukea on kohdennettava rasistisiin ideologioihin kiinnittyneille, joilla on riski syyllistyä viharikoksiin tai ekstremismiin eli uskomusten tai asenteiden äärimmäisyyteen. Heille on tarjottava apua irtautumisessa ääriliikkeistä, ja vertaistuella on tässä keskeinen merkitys. Lapsille ja nuorille tässä empatiaan ja yhteenkuuluvuuteen tukemisessa päivähoidon ja koulutuksen työ on tärkeää ja tarvitsee resursointia.
Rasisminennaltaehkäisyä ja päätöksenteon oikeudenmukaisuutta pitää arvostaa enemmän. Poliittisessa päätöksenteossa on tärkeää tehdä päätösten vaikutuksen arviointia etukäteen sekä tarkastella päätösten vaikutusta eri väestöryhmien turvallisuuden, osallisuuden ja yhteenkuuluvuuden kokemuksiin.
Yhdenvertaisuudesta annettua lainsäädäntöä ja sen henkeä tulee noudattaa. Suomi tarvitsee arvokeskustelua ystävällisen ja kunnioittavan yhteiselon edistämiseksi. Poliittisten päättäjien on näytettävä suunta sillan rakentamiseksi.
Jukka Piitulainen
Minna Selänniemi
sosiaalityöntekijöitä, Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Psykiatrisen avun on oltava nopeasti saatavilla ja kynnyksettömästi tarjolla ihmisille, joiden ongelmat ovat monisyisiä.
Kirjoitus on Helsingin Sanomien lukijan mielipide.
Helsingin Sanomissakuvattiin (HS 27.6.) poliisin tehovalvontaa Sörnäisissä, jossa huumekauppaa ja siihen liittyviä ilmiöitä on pyritty hillitsemään näkyvällä poliisityöllä. Valvonnan tarve on ymmärrettävää: on hienoa, että alueen asukkaat ovat kokeneet turvallisuuden lisääntyneen.
Turvallisuus ja sen kokemus on tärkeää, ja on hyvä, että tähän tarpeeseen pyritään vastaamaan.
Laajassamielessä on kuitenkin ongelmallista, jos kasvavaan huumeongelmaan reagoidaan pääasiassa valvonnalla ja rangaistuksilla. Kun ihmiset ajetaan pois yhdeltä alueelta, he siirtyvät yksinkertaisesti toiselle. Näin ongelma ei vähene vaan muuttaa muotoaan ja paikkaansa.
Jutussa kerrottiin, että poliisin tavoitteena on saada keskeiset huumemyyjät kiinni. Vaikka tällainen toiminta voi hetkellisesti häiritä jakelua, se ei poista kysyntää eikä ratkaise ilmiötä pysyvästi. Tilalle tulee nopeasti uusia myyjiä, ja sykli jatkuu.
Suomenkasvavaa ja huolestuttavaa huumeongelmaa ei voida ratkaista yksinomaan valvontaa kiristämällä tai rangaistuksia koventamalla. Tarvitaan inhimillistä ja kokonaisvaltaista päihdepolitiikkaa, joka puuttuu käytön juurisyihin ja tarjoaa ihmisille vaihtoehtoja rikollisuuden ja syrjäytymisen sijaan. Tämä tarkoittaa paitsi käyttöä ehkäisevää ja haittoja vähentävää työtä myös konkreettisten mahdollisuuksien tarjoamista toipumiseen ja elämänmuutokseen.
Tilastokeskuksen mukaan Suomen huumekuolemat ovat ennätyksellisen korkealla: vuonna 2023 huumeisiin kuoli 310 ihmistä, joista 91 oli alle 25-vuotiaita. Tarvitsemme kattavan verkoston matalan kynnyksen terveysneuvontapisteitä, joissa yhtenä toimintona ovat terveyspalveluiden lisäksi myös valvotut käyttötilat huumekuolemien ehkäisyyn ja ihmisten tavoittamiseen.
On tärkeäävarmistaa resurssit työlle, jonka avulla saavutamme huumeita käyttäviä ihmisiä tehokkaasti, pystymme vähentämään huumeidenkäytön välittömiä haittoja ja kiinnittämään ihmisiä palveluverkostoon. Vieroituksen ja kuntoutuksen hoitopolkuja on kehitettävä siten, että ne ovat aidosti toimivia, saavutettavia ja oikea-aikaisia. Psykiatrisen avun on oltava nopeasti saatavilla ja kynnyksettömästi tarjolla ihmisille, joiden ongelmat ovat monisyisiä.
Stimulanttikorvaushoidon mahdollistaminen tulisi ottaa tarkasteluun pikimmiten. Nyt lisääntyvään alfa-pvp:n eli niin sanotun peukkuhuumeen käyttöön ei nykyinen opioidikorvaushoito toimi.
Näiden lisäksi tarvitsemme laajaa ennalta ehkäisevää työtä, joka tukee ihmistä ennen kuin ongelmat syvenevät.
Huumeongelmaei ole vain rikosoikeudellinen ilmiö vaan myös sosiaalinen ja terveydellinen kriisi. Jos todella haluamme vähentää haittoja ja lisätä yhteiskuntamme turvallisuutta, meidän on uskallettava siirtyä kontrollista kohti vahvaa panostusta ennaltaehkäisyyn ja hoitoon.
Rikosoikeudellisten keinojen sijaan tämä tarkoittaa ongelmissa olevien kansalaisten inhimillistä kohtaamista ihmisinä.
Juha Mikkonen
toiminnanjohtaja
Annuska Dal Maso
hankepäällikkö
Ehkäisevä päihdetyö Ehyt ry
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Yhteisöllinen muistaminen ei saisi olla vain varallisuudesta riippuvainen etuoikeus.
Kirjoitus on Helsingin Sanomien lukijan mielipide.
ToimittajaHanna Havustopohti (HS 8.7.) suomalaisen hautauskulttuurin paljastavan yhteiskunnassa vallitsevat varallisuus- ja luokkaerot. Varakas ihminen saa itselleen hautakiven tai vastaavan hautamuistomerkin. Varattomalle toki taataan yhteiskunnan rahoittamana asiallinen hautaaminen, mutta yleensä se tarkoittaa tuhkien sirottelua nimettömänä ja tieto vainajasta jää vain hautausmaata ylläpitävälle seurakunnalle.
Pohdinta osuu oikeaan, mutta mielestäni tilanne kertoo enemmän meistä yksilöinä. Suomalainen hautauskulttuuri on viime vuosikymmenten aikana muuttunut valtavasti. Hautajaisten osallistujamäärät ovat vähentyneet, hautaamisajat venyvät, koska omaiset eivät läheisen kuoleman sattuessa halua järjestää töitään ja kiireitään, yhä enemmän haudataan ilman saattajia, koska kauempana asuvat eivät ehdi tai tiedä tulla hautajaisiin. Sitten on niitä, joilla kerta kaikkiaan ei ole ketään saattamaan viimeiselle matkalle. Kuolema paljastaa meille suomalaisen yhteiskunnan yhä voimistuvan yksinäisyyden ja arvomuutoksen.
Hautausmaa on arvokas tapa hoitaa ihmisen kuolema, mutta ennen kaikkea hautausmaat ovat syntyneet ihmisen elämän ja sen muistamisen paikoiksi. Kristillisen näkökulman mukaan muistaminen kuuluu ydinasioihin, kun kohdataan kuolema. Se, että kirkot ylläpitävät hautausmaita, perustuu kristinuskon ydinajatukseen jokaisen ihmisen elämän arvosta, sen muistamisesta ja surevien lohdutuksesta, toki uskosta iankaikkiseen elämään ja kuolemassa Jumalan haltuun jättäytymisestä. Siksi seurakuntien hautausmaille pääsevät kaikki halukkaat, ja vaikka kukaan muu haudattuja ei muistaisi, niin seurakunnat muistavat.
Voi miettiä, miten dramaattinen kulttuurinen muutos olisi, jos kirkko luopuisi tästä yhteiskunnallisesta tehtävästä.
Kun hautaamisen yhteisöllinen merkitys vähenee, miten varmistamme, ettei ihmisarvo katoa sen mukana? Yhteisöllinen muistaminen ei saisi olla vain varallisuudesta riippuvainen etuoikeus. Tarvitsemme tapoja kohdata kuolema niin, että jokainen ihminen tulee muistetuksi – eikä vain nimellä tai kivellä, vaan sillä arvolla, jonka hän kantoi koko elämänsä. Yhteiskunnan ja kirkon tehtävänä on yhdessä huolehtia siitä, että myös kuoleman äärellä tunnustetaan: kukaan ei ole yhdentekevä.
Henri Järvinen
kouluttaja, pappi, Vantaa
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Suomen menestys mitataan sillä, kuinka hyvin pidämme huolta heikoimmista.
Kirjoitus on Helsingin Sanomien lukijan mielipide.
Monenihmisen arki on kovaa: jaksaminen, terveys ja toimeentulo ovat koetuksella. Samaan aikaan yhteiskunnan yhteiset kriisit – nuorten pahoinvointi, vanhusten hoivan rapautuminen ja kasvava turvattomuus – syvenevät.
Leikkauspolitiikka on pahentanut tilannetta. Asumistuen ja työttömyysetuuksien leikkaukset vaikuttavat suureen määrään suomalaisia. Samalla toimeentulotuen tarvitsijoiden määrä kasvaa.
Ilman riittävää tukea ihmiset jäävät yksin, ja usko yhteiskunnan oikeudenmukaisuuteen horjuu. Tarvitsemme kipeästi lisää panostuksia koulupsykologien määrään, kotihoidon tukipalveluihin sekä terveyspalveluiden saatavuuden parantamiseen kautta maan.
Suomen menestys mitataan sillä, kuinka hyvin pidämme huolta heikoimmista – emme sillä, kuinka paljon olemme valmiita leikkaamaan heidän turvastaan.
Veli Pelkonen
Vihti
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Lähisuhdeväkivalta vaikuttaa negatiivisesti naisten työurien pituuteen ja eheyteen sekä eläkekertymiin.
Kirjoitus on Helsingin Sanomien lukijan mielipide.
Ritva ViljanenjaJohanna Sjöholmnostivat ansiokkaasti esille (HS Mielipide 17.6.), kuinka maahanmuuttajanaisten osaamista ja koulutusta ei arvosteta eikä tunnisteta riittävästi suomalaisessa työelämässä.
Maahanmuuttajanaiset eivät ole yhtenäinen, homogeeninen joukko, vaan mukaan mahtuu jo kansainvälisen uran maailmalla luoneita, tohtorintutkintoja suorittaneita kuin luku- ja kirjoitustaidottomiakin naisia.
Kirjoituksessa ulkomaalaistaustaisten naisten alhaisemman työllisyysasteen syiksi mainittiin kielimuuri, verkostojen puute, työnantajien asenteet sekä rakenteelliset esteet. Listasta puuttui yksi merkittävä tekijä, lähisuhdeväkivalta.
Tilastokeskuksen mukaan vuonna 2024 viranomaisten tietoon tulleista perhe- ja lähisuhdeväkivallan uhreista 18 prosenttia oli ulkomaalaistaustaisia.
Terveyden ja hyvinvoinnin laitoksen (THL) turvakotitilastoraportin mukaan vuonna 2024 muuta kuin suomea tai ruotsia äidinkielenään puhui 29 prosenttia täysi-ikäisistä turvakotiasiakkaista.
Suomen väestöstä ulkomaalaistaustaisia on 11 prosenttia.
Lähisuhdeväkivalta on vahvasti sukupuolittunutta ja vaikuttaa erityisesti naisten mahdollisuuksiin osallistua täysipainoisesti työelämään. Lähisuhdeväkivallalla on kielteinen vaikutus naisten työurien pituuteen ja eheyteen sekä eläkekertymiin.
Fyysinen, taloudellinen ja henkinen väkivalta voi olla merkittävä syy sille, ettei maahanmuuttajanainen voi työllistyä tai edes saa osallistua työelämävalmiuksia parantaviin koulutuksiin. Tasa-arvon mallimaan titteli velvoittaa meitä panostamaan siihen, että kaikille maahanmuuttajanaisille on Suomessa tarjolla omankielistä tietoa ihmis- ja perusoikeuksista, joihin kuuluu myös oikeus opiskeluun ja työntekoon.
Pirjo Suhonen
kauppatieteiden maisteri, sosionomi
Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Hernesaarta voisi suunnitella siten, että kaikenlaista taiteen ja liikunnan tarjontaa ja vapaehtoistoimintaa voisi syntyä.
Kirjoitus on Helsingin Sanomien lukijan mielipide.
Hernesaarenkaava on kaatunut eri oikeusasteilla pariinkin otteeseen. Nyt voitaisiin päivittää koko alueen rakentamisen ideaa. Sen sijaan, että edelleen yritetään tehdä Hernesaaresta hankalasti saavutettava suuri lähiö, voitaisiin alueen käytölle tehdä rohkea tulevaisuuden visio.
Yksi erinomainen olisi, että alueesta kehitettäisiin merellinen liikunnan ja taiteen yhteinen mekka. Niin meren rannassa kuin kaupunkimme onkin, sen esiin tuominen asukkaiden osallistumisen mahdollistamina visoina ei ole edennyt edes uudessa juuri julkaistussa suunnitelmassa.
Alueen suunnittelussa voisi lähteä ajatuksesta, että varsinkin itäinen ranta ”katsoisi” merelle ja Jätkäsaaren puoleisen länsirannan risteilyalusten terminaalin ympärille rakennettaisiin väljästi asuntoja sekä museoille ja taiteelle omistettuja tiloja. Sinne sopisi harjoituskämppiä ja studioita harrastemusiikille, pienille bändeille ja miksi ei ammattimaiselle musiikillekin. Hyvin moni muukin taiteenala voisi löytää sieltä itselleen kodin.
Hernesaaren keskiosa ja itäinen ranta voisi olla pyhitetty liikunnalle, ranta purjehtimiselle ja veneilylle ja keskiosa ympärivuotiselle liikunnalle. Sinne mahtuisi pika- ja kaunoluistelustadion, koripallokeskus, kilpapurjehtijoille oma keskuksensa, tenniskenttiä ynnä muuta.
Tiloja voisi suunnitella siten, että kaikenlaista taiteen ja liikunnan tarjontaa ja vapaehtoistoimintaa voisi syntyä. Rakentamalla riittävän väljästi voisi alueelle syntyä myös ruokaa ja juomaa tarjoavia yrittäjille sopivia toreja ja aukioita. Ideaa edelleen kehittämällä voitaisiin saada alueesta koko kaupunkia virkistävä uniikki alue.
Asiaa kannattaisi kaupungin pohtia eteenpäin. Visiotahan ei tarvitse toteuttaa kerralla eikä vapaata maa-alaa tarvitse varata asunnoille.
Kari Heiskanen
Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"En liioin kaipaa Suomeen sellaista asumisen mallia, jossa kaikkeen on kysyttävä lupa naapureilta.
Kirjoitus on Helsingin Sanomien lukijan mielipide.
Puunpienpoltto nousi jälleen puheenaiheeksi, kun mielipidekirjoituksessa (HS 30.6.) ehdotettiin, että puunpolttajan pitäisi maksaa naapureilleen korvauksia savuhaitoista.
Puuta polttamalla ovat Suomessa lämmenneet talot ja saunat satojen elleivät tuhansien vuosien ajan. Puun pienpoltto on osa suomalaista kulttuuria, johon ei tule puuttua kansallisella eikä varsinkaan ylikansallisella sääntelyllä. Mitä haittoihin tulee, valistus olkoon riittävä keino niiden vähentämiseksi.
En liioin kaipaa Suomeen sellaista asumisen mallia, jossa kaikkeen on kysyttävä lupa naapureilta ja toimitettava heille korvaus, jos oma elämäntapa ei satu naapuria miellyttämään.
Antti Niemi
Vantaa
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Yhteisöllistä asumista on tarjottu henkilöille, jotka eivät enää selviydy mitenkään yksin kotona fyysisen tai henkisen heikkouden vuoksi.
Kirjoitus on Helsingin Sanomien lukijan mielipide.
Yhteisöllisenasumisen piti olla vaihtoehtoinen asumismuoto ikäihmiselle. Itse ajattelin, että lopultakin on löydetty hyvä ja kiinnostava tapa järjestää ikääntyvien yksinäisyyttä torjuva asumismuoto.
Yhteisöllisyys lisää sosiaalista kanssakäymistä ja tuo sisältöä elämään. Asuminen yhteisöllisesti parhaimmillaan tarkoittaa, että siinä on mahdollista säilyttää oma kodinomainen yksityisyys, mutta tarjolla olisi ystäviä, kavereita, joiden kanssa seurustella, vaihtaa ajatuksia, käydä kävelyllä tai kaupoilla. Tarjolla olisi myös turvaa, jota yksin asuvilta puuttuu. Turvaa asukkaalle tuo jo tietoisuus, että seinän takana asuu joku, joka voi hälyttää apua tai auttaa hädässä.
Yhteisöllinenasuminen on kuitenkin kriisissä. Se on toteutettu aivan väärin perustein ja asutettu henkilöillä, jotka eivät mitenkään voi nauttia yhteisöllisyyden tuomista eduista. Nyt yhteisöllistä asumista on tarjottu henkilöille, jotka eivät enää selviydy mitenkään yksin kotona fyysisen tai henkisen heikkouden vuoksi.
Nämä henkilöt olisivat kuuluneet vaikkapa ympärivuorokautisen hoidon piiriin, mutta heidät on asutettu yhteisöllisesti säästösyistä. Hoitajamitoituksethan eivät koske yhteisöllistä asumista, joten lain turvin on voitu kiertää hoidon ja hoivan tarjoamista.
Yhteisöllistä asumista on toki tarjolla, ja rahalla sitä saa. Yksityiset palveluntuottajat ovat oivaltaneet yhteisöllisen asumisen idean ja tarjoavat erinomaisia vaihtoehtoja juuri niille, jotka haluaisivat muuttaa kotoaan paikkaan, jossa olisi seuraa ja turvaa toisista asukkaista, mutta jossa voisi jatkaa kodinomaista elämää. Paikka, jossa yhteisöllisyys muodostuisi asukkaista, jotka kokisivat samanhenkisyyttä toistensa kanssa. Paikka, joka tarjoaisi mahdollisuuden mutta jossa ei pakotettaisi itsenäisiä, ajattelevia, kykeneviä, omatoimisia ihmisiä mihinkään muottiin. Paikka, jossa ikääntymistä kunnioitettaisiin eikä holhottaisi.
Ainoahuono puoli on, että suurimmalla osalla ikäihmisiä eläketulo ei riitä ostamaan tuota ihannepaikkaa.
Yhteisöllinen asuminen on minusta sopiva ja kiinnostava vaihtoehto niille, jotka ovat vielä melko hyväkuntoisia mutta jotka haluaisivat jo varautua iän tuomiin huoliin. Yhteiskunnalle olisi pitkällä aikavälillä edullista tarjota tällaisia asumismuotoja vaihtoehtona pelkän mahdollisimman pitkään kotona sinnittelyn sijaan. Turva toisista vähentäisi pelkoa ja yksinäisyyttä, pienentäisi jopa erikoissairaanhoidon kuluja ja pitkittäsi ympärivuorokautisen hoivan tarvetta. Yhteisöllinen asuminen ei kuitenkaan missään tapauksessa korvaa sitä.
Sirkka-Liisa Mikkonen
Eläkeliiton Pohjois-Pohjanmaan piirin puheenjohtaja
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Vuosien mittaisen prosessin edetessä olen oppinut, että ulosotto suojelee minua kohtuuttomalta kohtelulta.
Kirjoitus on Helsingin Sanomien lukijan mielipide.
Olenhoitanut raha-asiani huonosti. Syynä on inhimillinen tragedia, mutta myös holtiton rahankäyttö, kun kulutusluottoja tyrkytettiin uupuneelle vuodesta toiseen kuluttamisen riemuun ja kulissien ylläpitämiseksi. Sen tien päättyessä seurauksena oli ulosottolaitoksen asiakkuus, suuren häpeän saattelemana.
Vuosien mittaisen prosessin edetessä olen kuitenkin alkanut kokea, ettei ulosotto ole pelottava vihollinen. Sen tehtävänä ei ole ainoastaan turvata velkojan oikeuksia vaan myös suojella minua, korviani myöten veloissa rämpivää kansalaista kohtuuttomalta kohtelulta ja minimoida toimenpiteiden vaikutukset arkeen.
Pelko ulosotosta rankaisijana eikä ratkaisijana on kuitenkin syvälle juurtunut. Mieleeni ovat nousseet kerta toisensa jälkeen nuoruuteni 1990-luvun lamavuodet: konkurssit, sukulaisten velkavankeus, itsemurhat ja lapsuudenkaverien perheiden hajoaminen. Tuntuu siltä, että ulosottoviranomainen symboloi monille suurinta mahdollista epäonnistumista ja lopullista tuomiota yhteiskunnan hylkiöksi joutumisesta. Tämä kaikki vaikuttaa edelleen siihen, kuinka paljon uskallamme hakea apua. Itsekään en meinannut synkimpinä hetkinä jaksaa.
Terapiamahdollisuus, esimerkiksi lyhytterapia, ensišokin ajankohtana olisi auttanut paljon. En ymmärtänyt saati jaksanut selvittää ulosottoprosessista sen enempää. Se tuli kalliiksi: menetin työkykyni melkein vuodeksi ja masennuin vaikeasti. Elin lama-ajan menneessä, syvässä häpeässä, mutta pikkuhiljaa, yhteistyön ja viranomaisdialogin kautta, olen alkanut kokea toisin. Tie on itsellä yhä kesken, se on vaikeaa, mutta näkymä on lohdullisempi.
Ulosottojen lisääntyessä vaikeina talouden aikoina on ensiarvoisen tärkeää puhua ulosotosta avoimesti ja inhimillisesti. Velkaantuminen ei ole moraalinen epäonnistuminen, eikä ulosotto ole kosto ylivelkaantuneille. Se on yksi keinoista palauttaa tasapainoa yhteiskunnassa. On aika päästää irti menneisyyden varjoista sekä muistaa, että myös menestyneellä naapurilla tai kollegalla saattaa olla täysin sama käsittely käynnissä.
Toivon, että ulosottoviranomaisen ammattitaito – etenkin viranomaisen ja kansalaisen kohtaaminen – kehittyy edelleen myönteiseen suuntaan, ja muutkin uupuneet ylivelkaantuneet saavat kokea, ettei ammattitaitoinen ulosottoviranomainen ole elämää tuhoava vihollinen vaan osa ammattilaisten järjestelmää, joka parhaimmillaan voi auttaa meitä nousemaan takaisin jaloillemme.
Toipuja
Julkaisemme kirjoituksen
poikkeuksellisesti nimimerkillä.
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Jos tuulivoimaan ei voi investoida, johtaa se heikkenevään teolliseen kehitykseen, työpaikkojen vähenemiseen, kuntien verotulojen tippumiseen ja lopulta koko alueen elinvoiman rapautumiseen.
Kirjoitus on Helsingin Sanomien lukijan mielipide.
Hallituksenesitys alueidenkäyttölaiksi sisältää ikävän yllätyksen itäsuomalaisille. Ehdotus tuulivoimaloiden etäisyyksien kasvattamisesta asutukseen heikentää radikaalisti mahdollisuuksia tuulivoiman rakentamiseen ja siten kiinnostusta tuulivoimainvestointeihin alueella.
Esitys vie itäiseltä Suomelta viimeisenkin todellisen oljenkorren lisätä alueen elinvoimaa, kun huomioidaan tuulivoiman rakentamisen tuomat myönteiset kerrannaisvaikutukset kaikelle elinkeinotoiminnalle. Jos tuulivoimaan ei voi investoida, johtaa se heikkenevään teolliseen kehitykseen, työpaikkojen määrän vähenemiseen, kuntien verotulojen tippumiseen ja lopulta koko alueen elinvoiman rapautumiseen. Pelkästään matkailun tuomiin euroihin uskominen itäisen Suomen pelastusrenkaana ei riitä.
Esityksen ajama etäisyyden kasvattaminen sähkön tuotannon ja kulutuksen välillä lisää myös siirtoverkon rakennustarpeita sekä siirtohäviöiden kustannuksia. Tämä nostaa sähkön hintaa, minkä maksaa kuluttaja ja yrittäjä.
Tuulivoiman merkittävä lisärakentaminen itäisessä Suomessa on ratkaisu, ei ongelma. Taivaanrannassa pilkottava tuulimylly on investointi, joka tuo mukanaan alueelle palveluita, terveydenhoidon ja paremmat tiet. Tämä on julkisessa keskustelussa unohtunut.
Hallituksen vuonna 2023 tekemä periaatepäätös vie maatamme johtavaksi vetytaloudeksi Euroopassa vuoteen 2035 mennessä. Tavoitteena on vähintään kymmenen prosentin osuus EU:n vihreän vedyn tuotannosta. Nyt tehty lakiesitys toimii vastoin tätä periaatepäätöstä.
Jami Holtari
toimitusjohtaja, Suomen Vetylaakso ry
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Tahokasta korjuu- ja kuljetuskalustoa kehittäville yhtiöille on avautumassa laajat vientimahdollisuudet.
Kirjoitus on Helsingin Sanomien lukijan mielipide.
Sinikka KunttujaMatti Aaltokirjoittivat(HS 30.6.), että lupiinien hävittämiseen menee vuosia. Nykyisellä panostuksella se ei kuitenkaan tule koskaan tapahtumaan. Heidän kaipaamallaan kansalaisaktiivisuuden kohdistamisella strategisesti tärkeimpiin kohteisiin voidaan pitää pienialaisia arvokkaita kohteita vapaina lupiineista ja muista haitallisista vieraslajeista. Hävittäminen tai edes nykyisen laajenemisen pysäyttäminen edellyttää kuitenkin teollista mittakaavaa torjuntatöihin. Samalla luotaisiin runsaasti työtä ympäri Suomea ja saataisiin laajamittainen bioenergianlähde hyötykäyttöön.
Vaadittavan mittakaavan vuoksi talteen otettavan biomassan määrä olisi niin suuri, että on syytä aloittaa ongelman purkaminen loppupäästä: Mikä on paras tapa hyödyntää talteen otettu biomassa siten, ettei siementen idätyskyky säily? Voidaanko biomassa polttaa puun ohessa korvaten ilmaston kannalta ongelmallista turvetta vai onko parasta mädättää se biokaasuksi, jolloin saadaan myös arvokasta lannoitetta esimerkiksi energiapuuviljelmille?
Seuraavaksi täytyy selvittää, miten tehokkaimmin korjata vieraslajit ja kuljettaa niitä hyödyntämispaikkaan. Riittääkö nykyinen korjuu- ja kuljetuskalusto vai pitääkö kehittää juuri tähän tarkoitukseen tarkoitettua kalustoa?
Vaadittava moninkertainen panostus vieraslajien torjuntaan avaisi merkittäviä vientimahdollisuuksia, sillä monissa maissa vieraslajien aiheuttamat ongelmat ovat vielä suuremmat. Esimerkiksi Skotlannissa vaarallisia palovammoja aiheuttava jättiputki on levittäytynyt valtaville aloille hylätyille pihoille sekä pitkin vesistöjä, teitä ja rautateitä. Tehokasta korjuu- ja kuljetuskalustoa kehittäville yhtiöille on siten avautumassa laajat vientimahdollisuudet.
Jan Kunnas
yliopistotutkija
Itä-Suomen yliopisto
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Vaikka johtamisen historia on sinänsä pitkä, on etätyön johtamisen historia siihen nähden todella lyhyt.
Kirjoitus on Helsingin Sanomien lukijan mielipide.
Monityöpaikka on viime aikoina muuttanut etätyökäytäntöjään. Työntekijöitä on pyritty saamaan takaisin toimistoille niin porkkanalla kuin pakottamallakin.
Uudet linjaukset ovat näkyneet myös julkisuudessa polarisoituneena keskusteluna: työnantajien keskuudessa paljon ääntä on saanut ajatus siitä, että työntekijöiden pitäisi palata toimistolle, koska läsnäololla nähdään vaikutus muun muassa tuottavuuteen ja työyhteisön dynamiikkaan.
Moni työntekijä on asiasta vahvasti eri mieltä. Osa on muuttanut kauemmas luottaen etätyön jatkuvuuteen, ja työskentely avokonttoreissa, joissa paikkoja ei riitä kaikille, tuottaa ylimääräistä stressiä.
Elinkeinoelämäntutkimuslaitoksen, Innolinkin ja Työterveyslaitoksen keväällä julkaiseman tutkimuksen mukaan tuottavin ratkaisu on sekä etä- että läsnätyötä yhdistävä hybridimalli. Tutkimuksen mukaan etätyö vaikuttaa myös talouskasvuun.
Ei tarvitse olla asiaa tarkasteleva tutkija osatakseen yhdistää ongelman siihen, että työpaikoilla ei ole vielä opittu johtamaan uutta työskentelymuotoa. Sekä osaaminen että työkalut puuttuvat. Vaikka johtamisen historia on sinänsä pitkä, on etätyön johtamisen historia siihen nähden todella lyhyt.
Etätyönkontolle kaadetaan paljon myös sellaista, joka todellisuudessa liittyy jo ennen etätyöskentelyäkin työpaikoilla vallinneeseen huonoon työ- ja johtamiskulttuuriin. Tästä hyvä esimerkki on työnantajan ja työntekijän välinen epäluottamus. Etätyössä tämän vaikutus tietysti korostuu ja tulee selvemmin esiin, koska mahdollisuus valvoa itse työn tekemistä vähenee. Kontrollin lisääminen tuskin tilannetta kuitenkaan työn tuottavuuden näkökulmasta parantaa.
Vallitseva polarisoitunut tilanne suosii pitkällä aikavälillä ehdottomasti niitä työnantajia, jotka pystyvät mahdollistamaan hybridityöskentelyn ja kykenevät johtamaan hybridityöskentelyä oikein. Vanhaan maailmaan ei ole enää paluuta.
Jos työnantaja aikoo jatkossa menestyä työmarkkinoilla, pitää mukautua muuttuvaan maailmaan. Tämä ei koske pelkästään etätyöskentelyä vaan myös tekoälyn nopeuttamaa työn tekemiseen liittyvää transformaatiota. Jos emme pysty ratkaisemaan edes etätyöskentelyyn liittyviä haasteita, mitkä meidän mahdollisuutemme ovat mukautua vaikeampiin muutoksiin?
Suomelleon tärkeää, että työn tekemistä saadaan tehostettua. Siten pystymme pitämään kiinni kilpailukyvystämme. Typerintä olisi menettää työtehokkuus heikon johtamisen ja työvälineiden puutteiden vuoksi.
Suomella olisi mahdollisuus olla edelläkävijä tässä kehityksessä. Edelläkävijyys vaatii tuekseen tutkimusta, kehitystyötä ja koulutusta. Meidän pitää kehittää hybridityötä eikä keskittyä pelkäämään väistämätöntä muutosta.
Heikki Kaunisto
toimitusjohtaja, Valokuitunen
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Verkkokaupan edistäminen, normiviinien tuominen ruokakauppoihin ja Suomen liittyminen EU:n viinintuottajamaiden joukkoon odottavat toteutusta.
Kirjoitus on Helsingin Sanomien lukijan mielipide.
Pohjoismainenalkoholipolitiikka uudistuu, ja Suomessa tarvitaan nyt suunnan tarkistus.
Petteri Orpon(kok) hallituksen ohjelmassa sovittiin 8-prosenttisten alkoholijuomien tuomisesta ruokakauppoihin ja alkoholin pientuottajien, kuten viinitilojen viinien ja käsityöoluiden, myynnin vapauttamisesta tuotantopaikoilla. Edelleen Suomi päätettiin liittää EU:n viinintuottajamaiden joukkoon ja mahdollistaa alkoholin verkkokauppa. Alkon kansanterveydelliseen tehtävään ja asemaan ei tulisi muutoksia.
Nyt hallituksen puolivälissä on sopiva hetki tarkastella ohjelman toteutusta ja sen esiin nostamia ongelmia ottaen huomioon naapurimaamme Ruotsin uudet ratkaisut.
Suomessa hallitus toi 8-prosenttisia alkoholijuomia rivakasti kauppoihin, mutta muutoin hallituksen toimet tuntuvat hidastuneen, jopa pysähtyneen. Verkkokaupan edistäminen, normiviinien tuominen ruokakauppoihin ja Suomen liittyminen EU:n viinintuottajamaiden joukkoon odottavat toteutusta.
Ratkaisuja tilanteeseen löytyy Ruotsista. Alkoholin myynti on tiukasti rajattuna valtion monopoliin, mutta Ruotsi liittyi jo vuonna 1999 EU:n viinintuottajamaiden joukkoon. Lyhyessä ajassa maahan syntyi viitisenkymmentä kaupallista viinitarhaa. Tuotantomäärät ovat pieniä, ja niiden vaikutus kansanterveyteen on olematon.
Ruotsissa otettiin kesäkuun alussa uusi askel maaseudun ja matkailun elinvoimaisuuden lisäämisessä. Ruotsi on vapauttanut viinitarhat myymään kertaostona kolme litraa viiniä suoraan tiloilta. Tämä lisää paikallista yritystoimintaa, maaseudun elinvoimaisuutta ja suosii paikallisuutta. Alkoholipolitiikkaa eivät ohjaa suurten markettien tarjoukset vaan pienyrittäjät, joilla on yhä suurempi syy laadukkaiden ja paikallisten viinien tuottamiseen.
Voiko Ruotsin mallista olla iloa Suomessa? Orpon hallituksen ohjelmassa on viitattu tähän suuntaan. Ohjelma kirjaa, että elinvoimainen maaseutu on elinehto koko Suomen hyvinvoinnille ja sen vuoksi pienyrittäjyyden esteitä puretaan maaseutualojen liiketoimintamahdollisuuksien kehittämiseksi.
Työlistan kärkeen nousevat nyt hallitusohjelman päätökset. Ensinnäkin valmis esitys komissiolle Suomen liittymiseksi viinintuottajamaiden joukkoon tulee lähettää. Toiseksi on tärkeä sallia tilaviinin valmistaminen viinirypäleistä – nyt alkoholilaki kieltää sen. Kolmanneksi tulisi sallia hallitusohjelman mukaisesti ja Ruotsin mallia seuraten viinitarhojen yhteydessä pienimuotoinen, paikallisesti valmistetun viinin myynti.
Nämä ratkaisut säilyttävät Alkon aseman ja kansanterveydellisen tehtävän ja tuovat lisän maaseudun elinvoimaisuuteen.
Millaisen ryntäyksen päätökset toisivat viinitarhoille? Tuskin kovin järeää, sillä viininviljelyn hehtaarimäärä on pieni ja vuosituotanto vain muutamia tuhansia pulloja. Olennaisen muutoksen päätökset tarjoavat tuomalla toivon näköalan uudelle elinkeinolle. Nyt lainsäädäntö estää ja kieltää, mutta säädösten korjaamisella syntyisi Suomessa Ruotsin tavoin pieni joukko viinitarhayrittäjiä.
Kari Latvus
puheenjohtaja, Suomen viininviljelijät ry
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Kuntalaisille ja järjestöille lain turvaama laaja osallistumisoikeus ei voi olla vain muodollinen kuuleminen kaavan valmisteluvaiheessa.
Kirjoitus on Helsingin Sanomien lukijan mielipide.
Ylineljännesvuosisadan voimassa ollut maankäyttö- ja rakennuslaki uudistuu tämän vaalikauden aikana perusteellisesti. Viime vaalikaudella hyväksytty ja tällä vaalikaudella muutettu rakentamislaki täydentyy uudella alueidenkäyttölailla, joka on parhaillaan lausunnoilla. Alueidenkäyttölaki sääntelee, miten maakunnat ja kunnat kaavoittavat alueitaan, miten rakennetaan esimerkiksi tuuli- ja aurinkovoimapuistoja sekä kaupan suuryksiköitä.
Lain yleiset tavoitteet ovat hyviä. Tavoitteena on järjestää alueiden käyttö ja rakentaminen niin, että niillä luodaan edellytykset hyvälle elinympäristölle ja edistetään kestävää kehitystä. Sään ääri-ilmiöitä ja tulvariskeihin varautumista varten laissa on omat säännöksensä.
Yleisesti ilmasto- ja luontotavoitteet ovat kuitenkin jäämässä tavoitetasolle. Kaavoituksen tulisi mahdollistaa hiilineutraalin kiertotalousyhteiskunnan rakentaminen. Lain ei pitäisi vain toistaa niitä kauniita kestävän kehityksen periaatteita, jotka kirjoitettiin lakiin jo neljännesvuosisata sitten.
Muodissa olevaa sääntelyn keventämistä toteutetaan ympäristöjärjestöjen valitusoikeutta rajaamalla ja poistamalla kuntalaisen valitusoikeus asemakaavoista, jotka tehdään voimassa olevan yleiskaavan mukaisesti. Jälkimmäisen tilalle tarjotaan hallintovalitusta; valittaa saa se, jonka oikeutta tai etua asia koskee.
Tärkeää rakennushanketta koskeva valitus saa runsaasti huomiota ja on harmituksen aihe niin rakentajalle kuin kaupungillekin. Kokonaisuudessaan kaavavalitukset eivät kuitenkaan ole kasvaneet. Viime vuonna hyväksyttiin vajaat 700 asemakaavaa. Niistä noin joka kymmenennestä valitettiin.
Kuntavalitus on osa kuntademokratiaa ja kuntalaisen toteuttamaa laillisuusvalvontaa. Kaavoitus on keskeinen osa kunnan päätösvaltaa ja itsehallintoa. Nopeutuuko kaavoitus sillä, että kuntavalitus poistetaan asemakaavoista? Tämä jää nähtäväksi, sillä moni kuntalain mukaan valittaneista olisi voinut valittaa myös hallintolain perusteella. Tämä selviää lakiluonnokseen sisältyvistä valitustilastoista.
Järjestöjen valitusoikeus ehdotetaan kytkettäväksi siihen, että järjestö on tehnyt asemakaavasta muistutuksen. Tällaista rajoitusta valitusoikeuteen ei aiemmin kaavoitusasioissa ole ollut käytössä. Kuntalaisille ja järjestöille lain turvaama laaja osallistumisoikeus ei voi olla vain muodollinen kuuleminen kaavan valmisteluvaiheessa.
Hannele Pokka
ympäristövastuun työelämäprofessori
Helsingin yliopisto
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Jos opettajan pääasiallinen tehtävä on kytätä puhelimia, muu myönteinen kohtaaminen jää vähemmälle.
Kirjoitus on Helsingin Sanomien lukijan mielipide.
Lakija Helsingin kaupunki ovat kieltäneet kännykän käytön koulussa oppitunneilla (myös osittain välitunneilla). Loistavaa!
Nyt tarvitaan vielä se tärkein: säännöt. Opettajat haluavat ohjata, opettaa ja kohdata lapset ja nuoret. Kännykästä papattaminen luo turhaa kielteistä ilmapiiriä. Jokainen, jolla on teini-ikäinen kotona, tietää tämän. Tarvitaan helpot ja yksinkertaiset säännöt siihen, missä kännykkää säilytetään. Jokainen voi kuvitella 500 oppilaan sisävälitunnin. Jos oppilaalla on taskussa puhelin, hän käyttää sitä. Jos opettajan pääasiallinen tehtävä on kytätä puhelimia, muu myönteinen kohtaaminen jää vähemmälle.
Ratkaisuna ehdotan kännykkäparkkeja sekä vanhempien asettamia käyttörajoituksia koulupäivän ajaksi. Kännykän voi myös jättää kotiin.
Aikuisten on aika ottaa vastuuta ja antaa lapsille rauha kasvaa ja oppia kaveritaitoja livenä.
Jenni Kärki
biologian ja maantiedon aineenopettaja, Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Sen, minkä menetän pitkän työmatkan takia, voitan syrjäkylän tarjoamassa elämänlaadussa.
Kirjoitus on Helsingin Sanomien lukijan mielipide.
Kylmäkoulu, satunnainen mopoileva nuorukainen ja kylänraitin entinen baari. Siinä on yksi todellisuus maaseudusta ja Helsingin Sanomien(29.6.)kuvitus syrjäkylän elämää käsittelevässä jutussa.
Asun Hämeenlinnan lounaisessa syrjäkylässä, Rengon Ahoisissa ja voisin helposti kuvailla paikallista maisemaa, kuten palkittu journalisti Hattuvaaraa. Tarina on kuitenkin jo kuultu ja kulunut.
Kun paikallinen kauppa ja koulu lopettavat, on selvää, että se mutkistaa arkea. Mutta ei pikkukylän – tai minkään pitäjän – tarina tyhjene, vaikka sen pääraitilta poistaisi postit ja pankit. Eikä pitäjällä pysyminen perustu vain uppiniskaisuuteen tai kaupunkipelkoon. Elinvoima ei riipu vain liike-elämän dynamiikasta. Se voi syntyä vaikkapa luonnosta, ihmissuhteista, itsensä toteuttamisesta tai liikkumisesta.
Löysin vastikään kotikyläni joet, ja aloitimme perheeni kanssa jokimelomisen Rengon kapeissa ja mutkittelevissa joissa. Joissa, jotka välillä halkovat peltoja, välillä metsiä. Meloessani mietin monesti, että oli vähällä, etten koskaan olisi päässyt tutustumaan tähän näkökulmaan luonnosta – ja on monia ihmisiä, jotka eivät ikinä pääse sitä kokemaan.
Kun istun paikallisen marjatilan kahvion terassilla, maistuu vastaleivottu munkki vielä paremmalta, kun ymmärtää, ettei tätä upeutta ole tarjolla kuin muutamia viikkoja vuodessa. Satokauden lyhyys luo kaipaamaamme tunnetta ainutlaatuisuudesta siinä missä muutkin rajoitetun ajan elämykset.
Käyn muutaman kerran viikossa töissä Helsingissä. Sadan kilometrin työmatka on tietenkin pitkä, mutta se on tietoinen valinta. Sen, minkä menetän ajomatkassa, voitan elämänlaadussa.
Arvi Åberg
Renko, Hämeenlinna
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Meille 1990-luvun lapsille seksivalistuksessa painotettiin aina raskauden ja sukupuolitautien varomista. Nyt sukupolveamme syyllistetään siitä, että lapsia syntyy liian vähän.
Kirjoitus on Helsingin Sanomien lukijan mielipide.
Sari Aholankirjoitus (HS Mielipide 4.7.) muistutti tuulahdusta vuosisatojen takaa: seksi olisi sallittua ja hyvää vain avioliitossa. Ainoastaan synnistä ja häpeästä puhuminen puuttui.
”Satunnaisen seksin” leimaaminen rikkovaksi on erittäin yksipuolinen näkökulma. Avoin puhe ja suostumuksellisuus ovat totta kai tärkeitä. Kahden itsensä hyvin tuntevan aikuisen kesken voi myös satunnaisessa seksitapaamisessa saavuttaa jotain ihanaa ja maagista. Sellaista, mistä avioliitosta johtuvassa selibaatissa olevat voivat vain haaveilla, kuten nimimerkkiNiin se elämä menikirjoitti (HS Mielipide 10.7.).
Olen 1990-luvun lapsi. Seksivalistuksessa painotettiin aina raskauden ja sukupuolitautien varomista. Nauttimisesta ja seksuaalisuuden vaikutuksesta hyvinvoinnille ei mainittu mitään. Ja nyt meidän sukupolveamme syyllistetään siitä, että lapsia syntyy liian vähän. Jos siihen lisätään vielä vaatimus avioliitosta ensin, niin ollaan hyvää vauhtia ottamassa takapakkia kohti historiaa.
Toivoisin, että kaikki ihmiset, jotka niin haluavat, saisivat nauttia seksistä ja seksuaalisuudesta vapaasti, sukupuolesta ja siviilisäädystä riippumatta.
Terhi Ollonqvist
lantionpohjan fysioterapeutti, Turku
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Kun ympärillä odotetaan reaktiota, ei ole helppoa olla se, joka ei järkyty.
Kirjoitus on Helsingin Sanomien lukijan mielipide.
Kuvittelemaailma, jossa joku sanoo väärän sanan, ja vastaat vain: ”No jaa, ei tuo minua hetkauta.” Varoitus: tällainen suhtautuminen saattaa johtaa henkiseen rauhaan ja krooniseen hyvän tuulen tilaan. Tervetuloa todelliseen radikalismiin: mielensä ei-pahoittamiseen.
Tässä ajassa ei ole helppoa olla se, joka ei järkyty. Kaikki ympärilläsi odottavat reaktiota. Joku sanoo jotain poikkeavaa, mutta sinä vain nyökkäät ja jatkat juttua. Internet huutaa. ”Entä jos tuo tarkoitti jotain loukkaavaa?” ”Entä jos ei?” vastaat sinä.
Tämä ei tarkoita välinpitämättömyyttä – päinvastoin. Se on valinta nähdä asiat kokonaisuuksina, ei sirpaleina, joita tulkitaan pahimman kautta. Se on armollisuutta muita kohtaan ja vapauttavaa itselle.
Kun on pahoittamatta mieltään, vapautuu yhdestä aikamme raskaimmista velvoitteista: olla jatkuvasti kiihottunut moraalisesti. Ja juuri siksi se on nykyään melkoisen radikaali teko.
Jouni Vallin
kaupunginvaltuutettu (ps), Kurikka
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Kansainvälisen politiikan tutkimusalalle on saatava lisäresursseja.
Kirjoitus on Helsingin Sanomien lukijan mielipide.
Onhämmentävää, kuinka vähän Suomessa tuetaan yliopistollista kansainvälisen politiikan tutkimusta ja opetusta. Se on erityisen hämmentävää tässä murrosten, kriisien ja konfliktien ajassa, jossa myös Suomen asemoituminen on merkittävästi muuttunut. Kehityskulut maailmalla ovat monimutkaistuneet ja ymmärryksen tarve epävarmuuksien keskellä on dramaattisesti lisääntynyt, mutta suomalaiset yliopistoresurssit alalla laahaavat jossain 1990-luvun alkupuolella.
Tiukastimääritellen kansainvälisessä politiikassa ja maailmanpolitiikassa – englanniksi useimmiten International Relations – on Suomessa vain seitsemän professuuria ja yliopistolehtoraatteja muutama enemmän. Toki usealla lähialalla, esimerkiksi rauhan- tai aluetutkimuksessa, tehdään myös kansainvälisen politiikan tutkimusta, mutta siltikin akateemiset resurssit ovat erittäin pienet. Alamäärittelyjen erojen vuoksi vertailut ovat vaikeita, mutta karkeasti arvioiden muissa Pohjoismaissa vastaavia pestejä lienee ainakin neljä kertaa enemmän.
Ulkopoliittinen instituutti (UPI) on toki kasvanut kovasti kahden viime vuosikymmenen aikana – mikä on hienoa. Siitä on tullut eurooppalaisittain merkittävä kansainvälisen politiikan tutkimuslaitos (olen instituutin hallituksen jäsen). Mutta UPI tekee ensisijaisesti soveltavaa tutkimusta hallinnon ja päätöksenteon tueksi, ja sen tutkijat osallistuvat akateemiseen opetukseen vain rajallisesti.
Juuriyliopistoissa voidaan vapaasti tehdä esimerkiksi puhtaan käsitteellistä tutkimusta, joka kuitenkin voi hitaasti vaikuttaa esimerkiksi maan ulkopolitiikan määrittymiseen, ja ennen kaikkea opettaa uutta kyvykästä sukupolvea ymmärtämään muuttuvaa maailmanjärjestystä.
Ulkopuolista rahoitusta saadakseen kaikki yliopistoalat taistelevat nykyisin verisesti, mutta kansainvälisen politiikan tutkimusta on nähdäkseni viime aikoina rahoitettu jopa vähemmän kuin monia sen lähialoja – maailmantilanteesta huolimatta – esimerkiksi Suomen Akatemian kautta. Syynä on todennäköisesti se, että maailman mittakaavan tutkimukseen liittyy aina merkittäviä epävarmuuksia, paljon enemmän kuin sellaiseen (usein kansallisesti suuntautuneeseen) tutkimukseen, jossa voidaan tiukasti rajata tutkimusmateriaalit ja niitä avaavat metodit. Projektien arvioitsijoille jälkimmäiset hankehakemukset siis näyttävät selkeämmiltä.
Yliopistoihintarvittaisiin nopeasti useita uusia vakituisia tehtäviä maailmanpolitiikkaa tutkimaan ja opettamaan. Osittain kyse on siitä, mihin yliopistot itse suuntaavat rahojaan, mutta resurssien uudelleenkohdistaminen on vaikeaa, kun varat hädin tuskin riittävät nykytoimintojen ylläpitoon. Tämä huomioiden olisi luontevaa, että turvallisuussidonnaisia resursseja nyt suunnattaisiin kansainvälisen politiikan tukeen yliopistoille; ymmärrys maailmasta luo turvallisuutta ja alan akateemiset juuret ovat itse asiassa rauhanponnisteluissa ensimmäisen maailmansodan jälkeen.
Uusien vakituisten tehtävien lisäksi Suomen Akatemian tai muiden merkittävien tutkimusta rahoittavien tahojen pitäisi tarjota erityishakuja maailmanjärjestyksen nykymuutoksista ja Suomen ja Euroopan asemoitumisesta niissä.
Henri Vogt
kansainvälisen politiikan professori, Turun yliopisto
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Lääkkeetön Tunteva-menetelmä ansaitsisi paikkansa vanhusten ja muistisairaiden työkaluna.
Kirjoitus on Helsingin Sanomien lukijan mielipide.
Olenomaishoitajana nähnyt, miten vähän omaisille annetaan työkaluja, joilla voisi auttaa ikäihmistä tai muistisairasta. Kokemukseni mukaan tarjotaan pelkkää vahvaa lääkehoitoa, joka voi viedä ilon, persoonan ja toimintakyvyn. Mielipidekirjoituksessa”On surullista nähdä, kuinka liiallinen lääkitys vie vanhukselta ilon ja minuuden” (HS 27.6.) kuvattiin tilanne, joka on valitettavan totta.
Tiedän kuitenkin kokemuksesta, että on olemassa lääkkeetön menetelmä, joka voi tehdä arjesta parempaa sekä sairastuneelle että läheiselle. Tunteva-menetelmä on yksinkertainen ja tehokas tapa kohdata oireileva ikäihminen tai muistisairas hänen omista lähtökohdistaan käsin – olipa kyse muistisairaudesta, sekavuudesta, ahdistuksesta tai käytösoireista. Menetelmä ei korvaa lääkehoitoa, mutta voi merkittävästi vähentää lääkkeiden tarvetta ja parantaa elämänlaatua. Se perustuu hyväksyvään, empaattiseen vuorovaikutukseen, joka luo turvallisuuden ja arvostuksen tunnetta.
Menetelmän käyttö edellyttää koulutusta. Menetelmä ei ole pelkkä ohje tai vinkki, vaan se vaatii tietoista harjoittelua ja ymmärrystä ikäihmisen kokemusmaailmasta. Tässä kunnilla olisi erinomainen mahdollisuus tukea omaishoitajia ja läheisiä: koulutuksia voitaisiin järjestää esimerkiksi kansalaisopistojen, kirjastojen tai hyvinvointialueiden kautta. Nyt kun hyvinvointialueet irtisanovat ammattilaisia, myös kouluttajia löytyisi. Tällaiset panostukset maksaisivat itsensä takaisin moninkertaisesti vähentyneinä lääkärikäynteinä, pienempänä ympärivuorokautisen hoidontarpeena ja parempana arjen jaksamisena.
Käytän menetelmää puolisoni hoidossa ja olen kokenut sen vaikutuksen konkreettisesti. Menetelmästä pitäisi kertoa avoimesti heti, kun ensimmäiset oireet ilmenevät – silloin, kun omaiset ovat vielä vastaanottavaisia ja kaipaavat keinoja kohdata muuttuva arki.
Tunteva-menetelmä ansaitsisi paikkansa muistihoitajien, lääkäreiden ja yhdistysten suosittelemana työkaluna. Se on inhimillinen, arvokas ja ennen kaikkea toimiva tapa kohdata ikäihminen, jonka maailma on muuttunut.
Kari Ylikylä
Nurmijärvi
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Olen mieluusti ikuinen opiskelija seikkaillen juuri niillä kursseilla, joiden aiheet kulloinkin koukuttavat.
Kirjoitus on Helsingin Sanomien lukijan mielipide.
Hans Björknäsinnosti (HS Mielipide 5.7.) eläkeläisiä opiskelemaan ja hakeutumaan uusille urille. Hän ehdotti viiden prosentin kiintiötä senioreille yliopistoissa ja ammattikorkeakouluissa.
Kaikille uuden ammatin opiskelu ei ole mahdollista esimerkiksi nykyisen asuinpaikan tai kremppojen vuoksi, vaikka intoa riittäisi. Yksi vaihtoehto on avoin yliopisto, jossa kuka tahansa voi verkkokurssien avulla opiskella kaikkea maan ja taivaan väliltä ilman valmistumisen stressiä. Verkkoluentojen lisäksi luokkahuoneena toimivat kurssien keskustelu-osiot.
Itse olen avoimen yliopiston välityksellä 13 eläkevuoden aikana saanut sukeltaa muun muassa kulttuurihistoriaan, uskontotieteeseen, sukupuolentutkimukseen, moraalifilosofiaan, oikeustieteeseen, kriminologiaan ja keskiajan luostarihengellisyyteen. Noista kursseista saa opintopisteitä.
Joillekin aloille on suoritettuaan tietyn määrän opintopisteitä mahdollista päästä tutkinto-opiskelijaksi avoimen yliopiston kautta. Itse olen mieluummin ikuinen opiskelija seikkaillen juuri niillä kursseilla, joiden aiheet kulloinkin koukuttavat. Löytöretkeilijän mieltä ja opinnoinnin iloa kaikille!
Katriina Kiviniemi
eläkeläinen, Eura
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Alisuoriutuminen on nykyisinkin mahdollinen irtisanomisperuste. Esityksen myötä asia tulisi lakiin, mikä tekisi sääntelystä selkeämpää.
Kirjoitus on Helsingin Sanomien lukijan mielipide.
Helsingin Sanomaton käsitellyt viime päivinä työmarkkina-asioita. Pääkirjoitus (HS 4.7.) käsitteli ymmärtäväiseen sävyyn ”saikuttamista” eli sairausloman pitämistä ilman sairautta. PäätoimittajaAntero Mukka(HS 6.7.) oli huolissaan henkilöperusteisesta irtisanomisesta.
”Saikuttamisesta” on syytä selvästi todeta, että se on yksiselitteisesti väärin työnantajaa, muita työntekijöitä ja asiakkaita kohtaan. Se on valitettavan yleistä, mutta se ei tee siitä hyväksyttävää.
Henkilöperusteisen irtisanomisen helpottamisen tavoite on madaltaa työllistämisen kynnystä. Nyt moni pieni yritys ei uskalla palkata, koska tietää irtisanomisen vaikeuden.
Hallitusohjelman mukaan henkilöperusteisen irtisanomisen sääntelyä muutetaan niin, että työsopimuksen päättämiseen riittäisi asiallinen syy. Nyt vaaditaan painavaa ja asiallista syytä.
Jotta muutoksella olisi todellista vaikutusta, tarvitaan irtisanomissäännöksen kokonaistarkastelu. Lain pitää konkreettisesti kertoa, milloin työsuhde voidaan päättää.
Alisuoriutuminen on nykyisinkin mahdollinen irtisanomisperuste. Luonnoksen kohdalla onkin ensisijaisesti kyse nykykäytännön kirjaamisesta lakiin. Termiä ”alisuoriutuminen” ei mainita nykylaissa eikä hallituksen esitysluonnoksessa.
Myös oikeuskäytännössä käytetään usein muita ilmaisuja, vaikka pohjimmiltaan olisi kyse tilanteista, joissa työntekijä ei suoriudu tehtävistään.
Luonnoksen mukaan ”asiallisena syynä voitaisiin pitää ainakin – – työntekijästä johtuvaa jatkuvaa tai toistuvaa puutteellisuutta työsuorituksessa”. Ilmaisu tarkoittaa alisuoriutumistilanteita, joita perusteluissa kuvataan laajasti.
Alisuoriutumiseen vetoaminen edellyttää – nykyisinkin – sitä, että työnantaja on antanut varoituksen sekä asettanut realistiset ja kohtuulliset tavoitteet. Esimerkiksi liiallisesta kiireestä tai puutteellisista resursseista johtuva työtehtävien täyttymättä jääminen ei ole alisuoriutuminen.
Muutos nykytilaan ei ole sisällöllisesti merkittävä. Esityksen myötä asia tulisi lakiin, mikä tekisi sääntelystä selkeämpää ja yksinkertaisempaa.
Kun laki muuttuu, vie tietenkin aikansa, että syntyy uusi oikeuskäytäntö. Yhtä selvää on, että esitys ei tuo mielivaltaa suomalaisille työpaikoille.
Mikael Pentikäinen
toimitusjohtaja, Suomen Yrittäjät
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Kaikilla helsinkiläisvanhuksilla ei ole varaa yksityisiin hoivakoteihin.
Kirjoitus on Helsingin Sanomien lukijan mielipide.
NaapurustossaniHelsingissä on asunut ja asuu yli 90-vuotiaita naisia. He eivät enää iloitse mahdollisuudesta asua kotona. He ovat jonottaneet laitospaikkaa vuosia. Kotihoito on, mitä sattuu. Vanhuksen luona säilytettävä hoitopäiväkirja on sekaisin tasoltaan vaihtelevien hoitajien merkinnöistä.
Veteraaneja muistetaan näyttävästi, ja syystä. Samoin nämä mummot ovat maksaneet sotakorvauksia, rakentaneet hyvinvointivaltiota tavallisina duunareina ja kasvattaneet lapsensa. He ovat näkymättömiä ja heitteillä. Kaikilla helsinkiläisvanhuksilla ei ole varaa yksityisiin hoivakoteihin.
Mummojen lapset ovat myös jo eläkkeellä. Heidät on valjastettu hoitamaan lastenlapsiaan vanhempien ollessa kiinni työelämässä, jonka vaatimuksiksi hallitus kaavailee elämälle vieraita syitä. Mummot harhailevat rappukäytävissä, pihoilla ja kellarissa, ellei naapuri osu mummon kanssa yksiin ja kykene tarjoamaan jonkinasteista osallistumista.
Kreetta Onkeli
Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Voisiko yliopistoissa ja ammattikorkeakouluissa ottaa käyttöön viiden prosentin kiintiön senioreille?
Kirjoitus on Helsingin Sanomien lukijan mielipide.
Eläkkeellejääminen 60- tai 65-vuotiaana ei enää tarkoita tuottavien vuosien loppua – se voi olla kokonaan uuden luvun alku. Terveydenhuollon edistymisen ja pidentyneen elinajanodotteen myötä nykypäivän eläkeläiset voivat odottaa työuransa jälkeen 20–30 vuotta aktiivista ja tervettä elämää.
Se on enemmän kuin tarpeeksi aikaa aloittaa täysin erilainen urapolku, joka voi osoittautua jopa tyydyttävämmäksi kuin ensimmäinen.
Toisen uran käsite on vallankumouksellinen. Toisin kuin ensimmäinen urasi, jonka valitsit usein välttämättömyydestä tai rajallisista vaihtoehdoista, toinen ura edustaa todellista valinnanvapautta. Olet jo todistanut itsesi ammatillisesti, rakentanut taloudellista vakautta ja hankkinut vuosikymmenten korvaamattoman kokemuksen.
Nyt voit omistautua sille, mikä sinua todella kiinnostaa, olipa kyse sitten opettamisesta, konsultoinnista, oman yrityksen perustamisesta tai sukeltamisesta alueelle, josta olet aina ollut utelias, mutta jota sinulla ei ole koskaan ollut mahdollisuutta tutkia. Toinen ura tarjoaa rakennetta, sosiaalista vuorovaikutusta ja henkistä stimulaatiota – kaikki elementtejä, jotka edistävät sekä kognitiivista terveyttä että emotionaalista tyytyväisyyttä.
Erityisen lupaava lähestymistapa olisi ottaa käyttöön viiden prosentin kiintiö senioreille yliopistoissa ja ammattikorkeakouluissa.
Ajattele, mitä sellaista 60-vuotias voi tuoda luokkahuoneeseen, mitä 20-vuotias ei yksinkertaisesti pysty tuomaan: vuosikymmenten hiljaista tietoa. Tämä on sellaista viisautta, jota ei löydy oppikirjoista – ymmärrys siitä, miten teoriat toimivat käytännössä, kyky nähdä malleja ja yhteyksiä, joka tulee vain kokemuksen myötä, ja näkökulmia, jotka auttavat erottamaan sen, mikä on todella tärkeää ja mikä on vain trendikästä.
Nuoret opiskelijat hyötyisivät valtavasti tästä sukupolvien välisestä oppimisympäristöstä. He saisivat mentoreita, roolimalleja ja laajemman näkökulman elämään ja uramahdollisuuksiin. Vanhemmat opiskelijat eivät ole siellä, koska heidän on oltava – he ovat siellä, koska he päättävät olla. Se innostus on tarttuvaa.
Sen sijaan, että näkisimme eläkkeelle jäämisen päätepisteenä, meidän pitää nähdä se uutena alkuna. Kysymys ei ole siitä, oletko liian vanha toiselle uralle, vaan siitä, oletko valmis omaksumaan mahdollisuudet, joita kokemuksesi ja vapautesi voivat luoda.
Hans Björknäs
sisätautien erikoislääkäri ja journalistiikan opiskelija
Vaasa
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Pitäisikö lapset pitää ruudulla, kun leikkipuistossa he voivat vahingossa rikkoa sääntöjä?
Kirjoitus on Helsingin Sanomien lukijan mielipide.
Seitsemänvuotiaslapseni lähti innoissaan kaverinsa kanssa helsinkiläiseen lähileikkipuistoon skuuteilla. Kaverukset olivat olleet mökeillään alkukesän ja olivat innoissaan tapaamisesta. Myös me vanhemmat tarvitsimme hetken etätöille, koska kolmen lapsen kesäloma on aikataulullisesti haastava.
Kun hain lapset tunnin kuluttua, lähestyi puiston työntekijä minua raivon vallassa. Hän muistutti, ettei puistossa ole lupa ajaa omilla skuuteilla arkisin kello 9–16, vaan silloin saa käyttää ainoastaan puiston omia pyöriä. Kerroin, ettemme olleet tienneet tätä sääntöä.
Myöskään puiston skuuttailuun tarkoitettua aluetta ei ole lupa käyttää, koska se toimii kesäkaudella uima-altaana. Varsinainen suunnittelun älynväläys! Samassa tilassa on eri säännöt ja käyttötarkoitus eri kellonaikoina. Pitäisihän pikkulasten jo kello tuntea! Keli oli sateinen ja kylmä eikä yhtäkään lasta näyttänyt olevan uimassa.
Puiston työntekijä oli jahdannut lastani ja hänen kaveriaan tunnin muistuttamassa näistä elintärkeistä säännöistä.
Olen ollut äiti 15 vuotta. Koko tämän ajan keskustelu lasten ruutuajan ongelmallisuudesta on käynyt kuumana. Helsingin kaupunki kuitenkin lukitsee hiekkalelut laatikoihin, jotta kukaan ei pääsisi käyttämään niitä arki-iltaisin tai viikonloppuisin. Suurin osa vanhemmista lastensa kanssa tuntuu kuitenkin käyttävän puistoja juuri iltaisin ja viikonloppuisin. Myös urheilukentät lukitaan, jotta sinne olisi mahdollisimman hankalaa päästä urheilemaan.
Tätä kaikkea perustellaan tietysti ilkivallan uhalla. Saattaahan joskus käydä niin, että muutaman euron arvoisia hiekkaleluja varastetaan, tai lapset – ilmeisesti nuo yhteiskunnan ärsyttävät häiriköt – keksivät jotain muuta tyhmää. Kenelle nämä puistot on tarkoitettu? Aikuisille, jotka voivat haukan lailla tarkkailla sääntöjen noudattamista tilanteissa, joissa ne ovat järjettömiä? Kyllä kannatti taas kunnallisveronsa maksaa.
Kolme poikaani kannattaa varmaan jatkossa pitää kotona ruuduilla, koska saattaa olla, etteivät he ihan jokaista sääntöä muista noudattaa.
Kolmen ulkoilevan pojan äiti
Julkaisemme kirjoituksen
poikkeuksellisesti nimimerkillä.
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Kuusivuotisen ohjelman tavoitteena on lisätä ymmärrystä siitä, kuinka käynnissä oleva murros vaikuttaa alueen ihmisiin, elinkeinoihin, luontoon ja turvallisuuteen.
Kirjoitus on Helsingin Sanomien lukijan mielipide.
Bruce Forbes,Sirpa RasimusjaJussi Eronenkirjoittivat(HS Mielipide 24.6.)tarpeesta päivittää Suomen arktinen strategia niin, että se edelleen perustuu tieteeseen ja alueen ihmiset on vahvasti huomioitu. Tähän viitaten on tärkeää kertoa, että Suomen Akatemian yhteydessä toimiva Strategisen tutkimuksen neuvosto (STN) on päättänyt arktisen alueen murroksen ottamisesta toiseksi valtioneuvostolle ehdotettavista vuoden 2026 ohjelmateemoista.
Teemassa käsitellään arktisella alueella ilmastonmuutoksen, geopoliittisten jännitteiden ja taloudellisten intressien vuoksi käynnissä olevaa monitasoista murrosta. Kuusivuotisen ohjelman tavoitteena on lisätä ymmärrystä siitä, kuinka nämä muutokset vaikuttavat alueen ihmisiin, elinkeinoihin, luontoon ja turvallisuuteen. Tutkimuksessa voidaan esimerkiksi paneutua siihen, miten sovittaa yhteen luonnon, elinkeinoelämän ja väestön erilaiset näkökulmat kestävästi ja oikeudenmukaisesti.
Saamelaisilla on alueen alkuperäiskansana erityisasema. Siksi monissa tutkimusasetelmissa saamelaisten näkökulma muutoksiin on hyvin tärkeä elementti tutkittaessa arktisen alueen murrosta eettisellä ja vastuullisella tavalla. Teeman valmistelussa onkin oltu suoraan yhteydessä saamelaiskäräjiin.
Teemaehdotukset on luovutettu valtiosihteeriRisto Artjoellejuuri ennen juhannusta. Valtioneuvosto käsittelee STN:n aloitteen ja tekee teemapäätöksen syksyn alussa.
Mikael Fogelholm
puheenjohtaja
Laura Solanko
varapuheenjohtaja
Strategisen tutkimuksen neuvosto
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Asumisolosuhteilla on iso merkitys viimeisten elinvuosien elämänlaatuun.
Kirjoitus on Helsingin Sanomien lukijan mielipide.
Uskon,että suurin osa vanhuksista haluaisi asua kotonaan niin pitkään kuin mahdollista, olla päivittäin tekemisissä muiden kanssa ja tehdä vielä jotain hyödyllistäkin. Yksinäisyyden tunne painaa, eikä kaikilla ole lähiomaisiakaan.
Vanhukset pitäisi ottaa osaksi asuntopolitiikkaa. Asumisolosuhteilla on iso merkitys viimeisten elinvuosien elämänlaatuun. Asumisratkaisuilla voidaan tukea luontevan yhteisöllisyyden syntymistä.
Kerrostalon yhteispihalla, jolta mennään asuntoihin, voi tutustua talon muuhun väkeen. Yhteistilat ovat tärkeitä. Niihin pitäisi kuulua myös kunto- ja kättentyötila.
Olli Lehtovuori
92-vuotias eläköitynyt ympäristöministeriön rakennusneuvos
Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Yksisilmäinen kustannusten kyttääminen voi aiheuttaa säästöjä suuremmat tappiot HSL:n tilikirjojen ulkopuolella.
Kirjoitus on Helsingin Sanomien lukijan mielipide.
Helsinginseudun liikenteen (HSL) rahoituspäätöksiä tehdään parhaillaan ilman kattavaa arviointia siitä, mitä hyötyjä toimiva joukkoliikenne tuottaa jäsenkunnille.
HSL:n jäsenkunnat ovat asettaneet kovan tavoitteen: kuntien rahoitusosuuden tulee laskea vuoteen 2029 mennessä 55 prosenttiin. HSL:n vastaus on korottaa lipunhintoja sekä leikata palvelutasosta. Tämä ei kuitenkaan ratkaise ongelmaa, koska se laskee käyttäjämääriä ja siten lipputuloja (Länsiväylä 26.6.).
Keskustelussa HSL:n rahoituksesta monilta kuntapäättäjiltä unohtuu julkisen joukkoliikenteen arvo koko kunnalle ja sen taloudelle. Yksisilmäinen kustannusten kyttääminen voi aiheuttaa säästöjä suuremmat tappiot HSL:n tilikirjojen ulkopuolella. Kuntien tulisi HSL:n rahoituksesta keskusteltaessa arvioida joukkoliikenteen synnyttämiä kunta- ja kansantaloudellisia hyötyjä.
Mitä kunnat siis saavat vastineeksi HSL:n rahoittamisesta? Toimivan ja suositun joukkoliikennejärjestelmän suorat, rahalliset hyödyt ovat moninaiset: säästöt yksityisautoilun infrastruktuurin rakentamisesta, tonttimaan arvon nousu runkoyhteyksien varrella sekä tiivistyvän kaupunkirakenteen tuomat edellytykset pienyrittäjille ja elinkeinoelämälle ja sitä kautta kuntataloudelle. Joukkoliikenteeseen, pyöräilyyn ja kävelyyn perustuva liikennejärjestelmä tuottaa myös laajasti muita hyötyjä kansanterveydelle, luontoarvoille, hyvinvoinnille ja kotitalouksille.
Joukkoliikenteen rahoituksen ja palvelutason heikentäminen olisi lyhytnäköistä ja vaarantaisi järjestelmän tuomat hyödyt. Leikkausten kääntöpuolena olisi itse asiassa suuremmat kustannukset HSL:n jäsenkuntien kokonaistaloudelle. Rahoituspäätösten tuleekin perustua kokonaisvaltaiseen tarkasteluun.
Ilkka Särkiö
Cosmo Jenytin
Espoon kaupunkisuunnittelulautakunnan jäseniä (vihr)
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Vapaaehtoisuuden ja velvollisuuden tasapaino on aina ollut suomalaisen asevelvollisuuden kivijalka.
Kirjoitus on Helsingin Sanomien lukijan mielipide.
Suomion matkalla kohti Naton suosittelemaa 3,5 prosentin ”kovan” puolustuksen menotasoa suhteessa bruttokansantuotteeseen. Se merkitsisi arviolta 11 miljardin euron vuotuista panosta puolustukseemme. Tämän rahoittaminen vaatii uusia keinoja.
Ehdotan, että Suomi ottaa käyttöön niin kutsutun puolustusveron. Jokainen työikäinen maksaisi tuloistaan yhden prosentin puolustusveroa – ellei ole suorittanut varusmiespalvelusta ja pysy aktiivisessa reservissä. Tällainen malli yhdistää kansalaisvelvollisuuden ja verotuksellisen oikeudenmukaisuuden.
Verolla olisi kolme keskeistä etua. Ensinnäkin se loisi vakaamman rahoituspohjan puolustukselle. Arvioiden mukaan vero voisi tuottaa valtiolle jopa 1,2 miljardia euroa vuodessa. Toiseksi se kannustaisi varusmiespalveluksen suorittamiseen ja reservissä pysymiseen – aivan kuten monet haluavat tukea yhteiskuntaa konkreettisesti. Kolmanneksi se tarjoaisi vaihtoehtoisen tavan osallistua maanpuolustukseen niille, jotka eivät käy palvelusta.
Vapaaehtoisuuden ja velvollisuuden tasapaino on aina ollut suomalaisen asevelvollisuuden kivijalka. Nyt meillä voisi olla mahdollisuus vahvistaa tätä periaatetta uudella, yhteiskunnallisesti merkittävällä keinolla.
Aika on kypsä keskustella puolustusveron kaltaisista ratkaisuista avoimesti. Se ei ole pelkkä vero, vaan investointi turvallisuuteen, yhteisvastuuseen ja reiluun kohteluun.
Pekka Koukkari
työterveyslääkäri, Joensuu
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Tiedossamme ei ole yhtään muuta EU-maata, joka suunnittelisi laittavansa direktiivin täytäntöön puuttumalla olemassa oleviin, sukupuolineutraaleihin palkkausjärjestelmiin.
Kirjoitus on Helsingin Sanomien lukijan mielipide.
Helsingin Sanomatkirjoitti (8.7.) Euroopan unionin palkka-avoimuusdirektiivin kansalliseen täytäntöönpanoon liittyvistä kiistoista. Täytäntöönpanosta on tulossa iso sotku.
EU:lla ei ole kompetenssia säätää palkkojen nostamisesta tai ylipäätänsä palkoista. Palkka-avoimuusdirektiivissä on ennen kaikkea kyse palkkauksen läpinäkyvyyden lisäämisestä.
Sosiaali- ja terveysministeriön (STM) alainen työryhmä sai toukokuussa valmiiksi esitysluonnoksen direktiivin täytäntöönpanoksi. STM:n esityksessä direktiivin velvoitteet on valtaosin lisätty nykyiseen tasa-arvolakiin ilman, että olisi arvioitu, mitä velvoitteita nykyisessä tasa-arvolaissamme on. Esimerkiksi työntekijöiden oikeus saada samasta tai samanarvoisesta työstä sama palkka on turvattu tasa-arvolaissamme jo vuosikymmeniä.
Palkka-avoimuusdirektiivissä korostetaan nimenomaisesti työehtosopimusosapuolten oikeutta päättää itsenäisesti palkkausjärjestelmistä. STM:n esityksellä tähän oikeuteen kuitenkin perusteettomasti puututaan.
STM esittää Suomen lainsäädäntöön pakollisia, kaikkia palkkausjärjestelmiä koskevia samanarvoisen työn arviointikriteerejä. Nämä ohittaisivat voimassa olevat, työnantajien ja palkansaajajärjestöjen kanssa yhdessä sovitut palkkausjärjestelmät ja niiden olemassa olevat työn vaativuuden arviointikriteerit. Palkkausjärjestelmien arviointikriteerit ovat tähän asti katsoneet sukupuolineutraaleiksi myös kansalliset tasa-arvoviranomaiset.
Esitys on räikeässä ristiriidassa myös työehtosopimuslain kanssa – työnantajien on noudatettava suoraan lain nojalla työehtosopimuksia ja niihin perustuvia palkkausjärjestelmiä. STM ei ole ehdottanut mitään ratkaisua tähän ristiriitaan eikä arvioinut ristiriidasta aiheutuvia vaikutuksia.
Esitys ei vastaa hallitusohjelman kirjausta direktiivin kansallisesta minimitäytäntöönpanosta. Työryhmän työn aikana ei ole kuultu kertaakaan niitä työmarkkinaosapuolia, jotka palkoista ja palkkausjärjestelmistä sopivat. Tiedossamme ei ole yhtään muuta EU-maata, joka suunnittelisi laittavansa direktiivin täytäntöön puuttumalla olemassa oleviin, sukupuolineutraaleihin palkkausjärjestelmiin.
Minna Etu-Seppälä
työmarkkinajohtaja, Kemianteollisuus ry
Kati Virtanen
työmarkkinajohtaja, Hyvinvointiala Hali ry
Reima Lehtonen
työmarkkinapäällikkö, Metsäteollisuus ry
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Mitä enemmän sairastetaan, sitä enemmän hyvinvointialueet saavat rahaa. Näin ollen ei ole mitään todellista kannustusta sairastavuuden vähentämiseksi.
Kirjoitus on Helsingin Sanomien lukijan mielipide.
Sotenongelmista on käynnissä vilkas keskustelu, jossa pääpaino on toteutuksen haasteissa. Hallitusohjelman kirjaus painopisteen siirtämisestä peruspalvelujen suuntaan on jäänyt tyhjäksi kirjaukseksi, kun terveysasemia ja lähipalveluja on lakkautettu.
Monet ongelmat ovat korjattavissa hyvinvointialueiden omalla päätöksenteolla ja hyvällä johtamisella. Rahoituksen isot haasteet ovat kuitenkin valtion päätöksenteon asia. Suurena haasteena on kustannusten nousu useasta syystä sekä monikanavainen rahoitus, joka edelleen korostuu hallituksen yksityisiä palveluja tukevalla Kela-päätöksellä.
Iso kysymys on tapa, jolla valtio rahoittaa hyvinvointialueita. Nykysysteemi perustuu periaatteeseen, että valtio rahoittaa alueita palvelutarpeen mukaan. Tarpeen arviointi taas pohjautuu THL:n varsin monimutkaisiin laskelmiin sairastavuudesta. Tähän sinänsä hyvältä kuulostavaan systeemiin sisältyy kuitenkin kaksi suurta ongelmaa.
Ensinnäkin tämä rahoitustarpeen laskenta on hyvin monimutkainen, virheille altis eikä sittenkään kuvaa tarkkaan todellista tarvetta. Toiseksi tässä on se perusongelma, että alueille maksetaan sairastamisesta eikä sen vähentämisestä. Mitä enemmän sairastetaan, sitä enemmän rahaa. Näin ollen ei ole mitään todellista kannustusta sairastavuuden vähentämiseksi.
Ongelman todellinen ratkaisu olisi usein ehdotettu alueiden verotusoikeus, mutta tätä ei ole pidetty järkevänä vain hyvinvointialueiden kohdalla.
Yksinkertainen ratkaisu, jota tulisi vakavasti harkita, olisi siirtyä järjestelmään, jossa rahoitus perustuisi alueen väestön lukumäärään ikärakenne huomioon ottaen. Tämän lisäksi voisi korjauskertoimena käyttää alueen väestön sosioekonomista rakennetta, joka vaikuttaa tunnetusti palvelutarpeeseen ja johon hyvinvointialue ei voi omilla toimillaan vaikuttaa.
Tällainen periaate olisi yksinkertainen, paremmin ymmärrettävissä, vähemmän virheille altis ja kannustaisi alueita säästämään sairastavuutta vähentämällä.
Pekka Puska
professori, THL:n entinen pääjohtaja
Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Meillä ei ole taloudenkaan kannalta varaa väheksyä tutkimusta, joka tarkastelee arkea ja ihmisten välistä vuorovaikutusta.
Kirjoitus on Helsingin Sanomien lukijan mielipide.
Suomen Akatemianrahoittamaa kynsisalonkitutkimusta on kritisoitu, koska sen ei katsota suoraan parantavan tuottavuutta (HS 27.6.). Olipa tuottavuusvaatimus tutkimukselle järkevä tai ei, on syytä muistaa, että kauneudenhoitoala on miljardiluokan palveluliiketoimintaa, joka työllistää myös Suomessa ja on suosittu opintoala. Palvelusektorin tuottavuus on talouden kannalta ratkaisevaa.
Palveluinnovaatioita ei kuitenkaan voi kehittää ymmärtämättä, missä ja miten arvo syntyy. Kauneusalalla arvo perustuu kehollisuuteen, kohtaamiseen ja kulttuuriseen vuorovaikutukseen, ja juuri tätä tutkimus tarkastelee.
Tämän ymmärryksen pohjalta voidaan kehittää esimerkiksi tuottavuutta parantavaa digitaalisuutta, joka aidosti tukee palvelun ydintä: älykkäitä ajanvarauksia, yksilöllisiä asiakaskokemuksia ja kulttuurisesti sensitiivistä viestintää.
Meillä ei ole taloudenkaan kannalta varaa väheksyä tutkimusta, joka tarkastelee arkea ja ihmisten välistä vuorovaikutusta.
Tanja Suni
filosofian tohtori, Helsinki
Oikaisu 10.7. kello 10.27: Jutussa luki aiemmin, että kauneudenhoitopalveluiden tuottavuus on talouden kannalta ratkaisevaa. Lause viittaa koko palvelusektoriin, ei vain kauneudenhoitopalveluihin.
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Suomessa tarvitaan väsymyskapina. Meidän on alettava puhua ääneen siitä, että väsymys on hyväksyttävä tunne, joka kertoo aidosta ongelmasta.
Kirjoitus on Helsingin Sanomien lukijan mielipide.
Suomessakiire ja tehokkuus ovat kuin uskonnon opinkappaleita: niihin uskotaan, niistä puhutaan arvostavasti, ja niiden vuoksi uhrataan oma terveys ja hyvinvointi. Mutta samaan aikaan kun ylistämme kiirettä ja työn määrää, halveksumme väsymystä ja uupumusta. Väsymyksestä on tullut tabu, josta puhuminen koetaan heikkoudeksi tai epäonnistumiseksi. Tämä ajatusmalli on vahingollinen ja kestämätön sekä yksilölle että yhteiskunnalle.
Väsymys ei ole henkilökohtainen epäonnistuminen vaan täysin normaali ja terve reaktio epärealistisiin vaatimuksiin. Uupuminen kertoo usein, että jokin ympärillämme on vialla. Vaatimukset ovat kohtuuttomia, työtahti liian tiukka tai lepo liian vähäistä. Suomessa tarvitaan väsymyskapina. Meidän on alettava puhua ääneen siitä, että väsymys on hyväksyttävä tunne, joka kertoo aidosta ongelmasta.
Miksi lepäämisen arvostaminen on meille niin vaikeaa? Historiallisesti suomalainen arvostus on sidottu suorittamiseen, pärjäämiseen ja sisukkuuteen. Vaikka nämä ovatkin arvokkaita ominaisuuksia, ne ovat ajaneet meidät tilanteeseen, jossa lepääminen koetaan laiskuudeksi ja pysähtyminen epäonnistumiseksi. Tämä mentaliteetti pitää purkaa, jotta voimme rakentaa terveemmän yhteiskunnan.
Lepäämisestä ja palautumisesta tulisi tehdä uusi yhteiskunnallinen hyve. Ensimmäinen askel kohti tätä muutosta olisi tunnustaa julkisesti, että lepo on välttämättömyys eikä luksusta. Työpaikoilla tulisi palkita ihmisiä, jotka osaavat pitää huolta omasta ja kollegoidensa palautumisesta. Koulutuksessa ja kasvatuksessa pitäisi korostaa lepoa yhtenä hyvinvoinnin tärkeimpänä osana, aivan yhtä arvokkaana kuin saavutuksia ja arvosanoja.
Väsymyskapinan tavoitteena on myös haastaa päättäjät ja yritysjohtajat ajattelemaan uudelleen suomalaisen työelämän rakenteita. Tarvitsemme konkreettisia muutoksia työajan joustavuuteen, etätyön mahdollisuuksiin ja työhyvinvoinnin aitoon arvostukseen – ei vain juhlapuheisiin ja näennäisiin toimiin. Suomalainen yhteiskunta hyötyisi valtavasti siitä, jos lepääminen nähtäisiin viimein ansiona, ei heikkoutena. Vähemmän stressiä ja uupumusta tarkoittaisi parempaa työtehoa, luovuutta ja yhteisöllisyyttä. Olisiko jo aika aloittaa väsymyskapina ja vapauttaa suomalaiset jatkuvan kiireen oravanpyörästä?
Lassi Murto
ohjelmakoordinaattori
Naantali
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Hallituksen kriminaalipolitiikka nojaa rangaistusten koventamiseen ja vankeusrangaistusten lisäämiseen.
Kirjoitus on Helsingin Sanomien lukijan mielipide.
YliopistonlehtoriMiikka Vuorelakommentoi (HS Mielipide 7.6.) vankeinhoidon kriisiytymistä. Jaan Vuorelan vakavan huolen kriminaalipolitiikan koventumisen aiheuttamasta vankimäärän kasvusta. Valittu tie tulee kalliiksi ja uhkaa vankeinhoidon laatua ja tavoitteita.
Suomalaisen kriminaalipolitiikan tavoitteena on ollut rikollisuuden ja sen haittojen vähentäminen. Tässä on myös onnistuttu. Nykyhallituskin ilmoittaa tavoitteeksi rikosten ehkäisyn mutta ajaa kiristyksiä asiantuntijat ja tutkitun tiedon ohittaen.
Tutkimusten mukaan rangaistusten koventaminen ei ehkäise rikoksia. Vankivuoden hinta on 82 000 euroa, ja pahimmillaan haitat ylittävät hyödyt. Vankimäärän kasvu heikentää vankeinhoidon laatua ja kuntouttavia palveluita – siis rikollisuuden ehkäisyä. Vankilat ovat jo nyt täynnä ja olot saavat kritiikkiä valvontaelimiltä.
Silti hallituksen kriminaalipolitiikka nojaa ennen kaikkea rangaistusten koventamiseen ja vankeusrangaistusten lisäämiseen.
Arvomuutos näkyy myös laajemmin esimerkiksi poliisin priorisoinneissa. Kun poliitikot vaativat kovempia otteita, ei vaikuttavalle ennalta ehkäisevälle toiminnalle esimerkiksi nuorten parissa näytä olevan tilaa.
Pia Lohikoski
kansanedustaja (vas), lakivaliokunnan jäsen
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Vapauden taistelun etulinjassa eivät ole presidentit vaan kansalaisyhteiskunnat – ja juuri niiden ääniä nyt tukahdutetaan.
Kirjoitus on Helsingin Sanomien lukijan mielipide.
PresidenttiAlexander Stubbvieraili hiljattain Keniassapuhumassademokratiasta, kumppanuudesta ja globaalin etelän suvereniteetista. Hän totesi, että globaali etelä määrää suunnan. Tämä voi kuulostaa ylevältä – mutta todellisuudessa ”globaali etelä” tarkoittaa nykyisessä ulkopolitiikassa lähinnä valtioiden päämiehiä ja suuryrityksiä.
Samaan aikaan Kenian hallinto – jonka kanssa Suomi tiivistää yhteistyötään – tukahduttaa mielenosoituksia väkivalloin. Kymmeniä ihmisiä on kuollut, satoja loukkaantunut ja lukuisat aktivistit kadonneet tai joutuneet pidätetyiksi. Tästä huolimatta Suomen ja Euroopan unionin reaktiot ovat olleet lähes täydellistä hiljaisuutta.
Kenian kriisi ei ole poikkeus, vaan osa laajempaa muutosta. Euroopassa ja Yhdysvalloissa kehityspolitiikka on siirtymässä universaalien arvojen puolustamisesta taloudellisten ja turvallisuusetujen ajamiseen. ”Arvopohjainen realismi” tarkoittaa käytännössä sitä, että yritysyhteistyö ja puolustusteknologia ovat tärkeämpiä kuin perusoikeudet.
Samalla kehitysyhteistyön leikkaukset iskevät juuri niihin, jotka puolustavat demokratiaa käytännössä: kansalaisliikkeisiin, riippumattomiin medioihin ja oikeusapua tarjoaviin järjestöihin. Vapauden taistelun etulinjassa eivät ole presidentit vaan kansalaisyhteiskunnat – ja juuri niiden ääniä nyt tukahdutetaan.
Demokratia ei ole vain paikallinen kysymys. Se on myös kansainvälisen järjestyksen demokratiaa: sitä, kenen ääni kuuluu globaalissa päätöksenteossa ja kuka saa määritellä kehityksen suunnan. Jos sääntöperustainen järjestelmä on vain vahvojen ja rikkaiden peliväline, sen legitimiteetti murenee kaikkialla.
Jos todella uskomme sääntöperustaiseen maailmaan, miksi emme toimi silloin, kun demokratia on uhattuna? Vielä olisi mahdollista valita toisin ja rakentaa planetaarista kehityspolitiikkaa, joka ei nojaa vain yrityksiin ja aseisiin, vaan tukee niitä, jotka ottavat suurimmat riskit vapauden puolesta – myös globaalisti.
Eeva Mäkinen
politiikan väitöskirjatutkija
Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Helsingissä tulisi olla paikka, jossa veneen voi vain vetää rannalle.
Kirjoitus on Helsingin Sanomien lukijan mielipide.
Näinkesällä tuskin on tärkeämpiä asioita kuin merenkulku. Hienointa on seikkailla avomerellä tyynenä tähtikirkkaana yönä. Soutelisin mieluusti myös lähivesillä kauniina kesäpäivänä vaikka ahvenia narraamassa. Vuosaaren Aurinkolahti ja Kallahdenselkä ovat kuin saarten suojaamia sisäjärviä, aallokko on harvoin liian korkea.
Ongelma vain on, missä säilyttäisin venhettäni. Kerhojen laituripaikat ovat kynnysmaksuineen turhan kalliita, eikä niitä riitä kaikille. Pikkuveneille pitäisi järjestää paikka, jossa veneen voi vain vetää rannalle. Sinne voisi järjestää puomin, johon veneet voisi lukita kettingillä. Yhteinen rantapaikka olisi hyvä olla, etteivät veneet loju pitkin kaislikoita kuin potkulaudat bulevardilla.
Hyvä paikka olisi vaikkapa Kallahden kainalossa, jossa on suojaista matalaa hiekkarantaa. Pienet meriveden korkeusvaihtelut eivät haittaa.
Helsinki on merenrantakaupunki, ja soutelu on ikiaikainen suomalainen nautintaoikeus. Ehdotan, että kaupungin liikuntatoimi ryhtyisi vielä tänä kesänä toimeen meidän monien toiveen toteuttamiseksi.
Seppo Honkanen
Aurinkolahti, Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Puolustusteollisuus vahvistaa myös aluetalouksia.
Kirjoitus on Helsingin Sanomien lukijan mielipide.
Investoinnitpuolustusteollisuuteen nähdään nykyään paitsi strategisena välttämättömyytenä myös aluekehityksen ja taloudellisen kasvun tukijalkana. Turvallisuustilanteen kiristyessä Euroopan on panostettava puolustukseen, mutta samalla on huomioitava, että puolustussektorilla on merkittäviä makrotaloudellisia vaikutuksia. Puolustusmenojen kasvattaminen voi tuottaa kansantalouteen samanlaisia kasvuhyötyjä kuin panostukset koulutukseen tai infrastruktuuriin. Tämä sektori ei ole pelkästään kustannus, vaan myös innovaatioita ja teknologista kehitystä edistävä investointi, joka voi luoda paljon uusia työpaikkoja.
Esimerkiksi gps, internet ja droonit ovat alkujaan sotilaallisen tutkimuksen tulosta. Siksi puolustuksen t&k-rahoituksen kasvattaminen on tärkeää myös eurooppalaisen teknologisen omavaraisuuden ja innovaatiokyvyn vahvistamiseksi. Hajautettu tutkimustoiminta mahdollistaa kehityksen myös syrjäisimmillä ja vähiten kehittyneillä alueilla, mikä edistää alueellista tasa-arvoa ja vähentää alueiden kehityseroja.
Lisäksi puolustusteollisuus tarjoaa keinon uudistaa eurooppalaista teollisuutta. Se kytkeytyy korkeaan teknologiaan, kuten elektroniikkaan, tekoälyyn, puolijohteisiin ja uusiin materiaaleihin vahvistaen Euroopan strategista autonomiaa ja resilienssiä. Alalla on keskeinen rooli myös työllisyyden ylläpidossa: se luo laadukkaita työpaikkoja monille alueille, kuten Etelä-Ranskassa, Espanjassa ja Itä-Saksassa, usein juuri harvaan asutuille tai taloudellisesti heikoimmille alueille. Tämä hajautettu kehitys tukee EU:n alueellista tasapainoa ja vähentää taloudellisia eroja, mikä on keskeistä kestävän kasvun ja alueiden elinvoimaisuuden kannalta.
Suomessa, kuten Riihimäellä, puolustussektori voidaan nähdä osana paikallista elinkeinopolitiikkaa ja kansallista turvallisuusstrategiaa. Se tarjoaa mahdollisuuksia kestävään kasvuun, alueiden kehittämiseen ja työmarkkinoiden vahvistamiseen, mikä tekee puolustusteollisuudesta entistä tärkeämmän osan myös Suomen talousstrategiaa ja aluepolitiikkaa.
Jouni Eho
Riihimäen kaupunginjohtaja ja Define-hankkeen (Defence Innovation Network Finland) alullepanija
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Lyhyempi laina-aika lisäisi huomattavasti mahdollisuuksiani saada kirja.
Kirjoitus on Helsingin Sanomien lukijan mielipide.
Helsingin Sanomatkertoi(26.6.)Marlen HaushoferinkirjastaSeinä(1964), jonka ainoa pääkaupunkiseudun kirjastoissa saatavilla oleva kappale on joutunut yllättäen lukijoiden suuren kiinnostuksen kohteeksi. Niinpä minäkin innostuin ja laitoin varauksen sisään. Eipä hätää – pääsin jonossa sijalle 378. Sen jälkeen jonottajia on tullut paljon lisää.
Kun laina-aika on kuukauden mittainen, voi viedä jopa kymmeniä vuosia ennen kuin on minun vuoroni. Tämä tarkoittaa, etten saa kirjaa koskaan luettavakseni siitä syystä, että olen 76-vuotias.
Olisiko mitenkään mahdollista, että laina-aika lyhennetään kahdeksi viikoksi? Näinhän tehdään uutuuskirjojenkin kohdalla. Se lisäisi mahdollisuuksiani huomattavasti ja antaisi hyvän syyn sinnitellä hengissä.
Hannu Nyberg
Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"On vaarallista kutsua vapaudeksi sitä, mikä monille näyttäytyy ehtona selviytyä.
Kirjoitus on Helsingin Sanomien lukijan mielipide.
Janne Silvennoinenylisti kapitalismia vapauden järjestelmänä, jossa yksilö voi valita elämänsä suunnan omien arvojensa pohjalta(HS Mielipide 2.7.). Näkemys on kuitenkin yksipuolinen ja maalaa ruusuista kuvaa todellisuudesta, jossa harva elää aidossa valinnanvapaudessa.
Useimmille ihmisille vapaus ei tarkoita merkityksen etsimistä vaan kamppailua selviytymisestä. Valintojen taustalla eivät ole arvot vaan pakko: vuokra on maksettava, ruoka ostettava, työ hyväksyttävä ehdoilla, jotka eivät aina ole reiluja. Vapaus ei ole todellista, jos sinulla ei ole siihen varaa.
Kapitalismi voi tuottaa vaurautta, mutta samalla se synnyttää ja ylläpitää eriarvoisuutta. Ilman sosiaalista turvaa, tasa-arvoisia mahdollisuuksia ja demokraattista ohjausta kapitalistinen järjestelmä ei vapauta vaan kaventaa – se jättää monet ihmiset ulkopuolelle, vaikka kuinka puhuisimme ”vapaasta vaihdannasta”.
On vaarallista kutsua vapaudeksi sitä, mikä monille näyttäytyy ehtona selviytyä. Kapitalismia ei tarvitse demonisoida, mutta sen varjopuolia ei saa romantisoida näkymättömiin.
Aleksi Salonen
koulutettu kokemusasiantuntija
Mäntyharju
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Suomessa pitää ryhtyä lainsäädännön avulla vähentämään ultraprosessoitujen elintarvikkeiden kulutusta.
Kirjoitus on Helsingin Sanomien lukijan mielipide.
Juttuultraprosessoidusta ruuasta(HS 24.6.)nosti esille suomalaisten terveyden kannalta keskeisen aiheen. Siinä luetellaan pitkälle prosessoituja epäterveellisiä elintarvikkeita: sokerijuomat, suklaa, makeiset, keksit, murot ja makkarat. Listaan pitää vielä lisätä sipsit ja hampurilaistuotteet.
Kirjoituksessa todettiin, että ultraprosessoitujen ruokien suosiminen liittyy ylipainoon, diabetekseen, sydän- ja verisuonitautiin, aivoverenkierron häiriöihin ja dementiaan. Näistä ylipaino on merkittävin, koska muut mainitut sairaudet ovat pääasiassa seurausta liikakiloista. Lihominen lisää huomattavasti monia muitakin yleisiä sairauksia: rasvamaksaa, vaikeita unihäiriöitä, astmaa ja monia syöpäsairauksia.
Terveellisen ravitsemuksen suositukset eivät ole kyenneet estämään ultraprosessoitujen elintarvikkeiden voimakasta yleistymistä. Suomessa pitää välittömästi ryhtyä lainsäädännön avulla vähentämään niiden kulutusta.
Sokerijuomien verotuksen rinnalle tarvitaan makeisiin, kekseihin ja muroihin kohdistuva sokerivero. Haitallisten elintarvikkeiden ”kaksi yhden hinnalla” -tarjoukset ja kassamyynti sekä niiden markkinointi lapsille tulee kieltää – tämä on voimassa tai tulossa voimaan jo useissa Euroopan maissa.
Pertti Mustajoki
lääkäri, professori
Terve Paino ry
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Viestintää pitää johtaa siellä, missä viestintää tehdään.
Kirjoitus on Helsingin Sanomien lukijan mielipide.
Valtioneuvostonsuunnitelma keskittää ministeriöiden viestintä valtioneuvoston kanslian alaisuuteen (HS 27.6.) on vakava riski suomalaiselle demokratialle ja avoimelle hallinnolle. Kun valtionhallinto säästää viestinnästä, säästää se samalla kansalaisten oikeudesta saada ymmärrettävää, oikea-aikaista ja olennaista tietoa. Lisäksi suunnitellulle muutokselle ei ole esitetty minkäänlaisia säästöarvioita, eikä säästöjen tavoittelu voi olla näin mittavan muutoksen ensisijainen peruste.
Kokemusta vastaavasta keskittämisestä löytyy jo Ruotsista – ja se kokemus on huolestuttava. Poliittisen viestinnän asiantuntijaKarl Magnus Johanssoninmukaan Ruotsissa viestinnän keskittäminen pääministerin kanslialle on uhannut viestinnän läpinäkyvyyttä ja luonut portinvartija-asetelman, jossa kanslia kontrolloi tiedonkulkua ja pääsyä informaation lähteille. Median ja ministereiden yhteistyö on vaikeutunut, ja huoli sananvapauden sekä demokratian tilasta kasvanut.
Petteri Orpon(kok) hallitusohjelmassa todetaan, että viestintä on olennainen osa valtioneuvoston strategista johtamista. Viestintä on myös osa ministeriöiden strategista johtamista ja siksi viestintää pitää johtaa siellä, missä viestintää tehdään.
Myös Suomen valtionhallinnon viestintäsuosituksessa on todettu, että viestintä on elimellinen osa strategista johtamista ja päätöksentekoa. Lisäksi lainsäädäntömme velvoittaa viranomaiset viestimään toiminnastaan avoimesti. Kaavailtu muutos heikentäisi julkisen hallinnon kykyä viestiä strategisesti, asiantuntevasti, ennakoidusti ja tasapuolisesti.
On ensiarvoisen tärkeää, että ministeriöiden viestintä säilyttää riippumattomuutensa. Poliittisen viestinnän ja virkaviestinnän erottaminen on ministeriöiden viestintäammattilaisten keskeisiä tehtäviä. Keskittäminen valtioneuvoston kanslian alaisuuteen luo vähintäänkin mielikuvan poliittisen ohjauksen lisääntymisestä, sillä viestintä ei olisi enää osa muuten itsenäisiä ministeriöitä, eikä sitä johdettaisi ministeriöistä vaan niiden ulkopuolelta.
Viestijät eivät vain tiedota päätöksistä, vaan osallistuvat niiden viestinnälliseen valmisteluun, arvioivat vaikutuksia ja ennakoivat reaktioita eri yleisöissä. Tämä edellyttää jatkuvaa yhteistyötä asioiden valmistelijoiden kanssa. Viestinnän on tärkeää olla mukana alusta alkaen, eikä vasta sitten, kun päätökset on tehty.
Viestinnän arvo mitataan ennen kaikkea silloin, kun yhteiskunta kohtaa kriisejä tai isoja muutoksia. Hyvä esimerkki tästä on koronapandemian aikainen viestintä. Ilman jatkuvaa viestintää ihmisten ohjaaminen ja johdonmukainen toiminta pandemiassa olisi ollut mahdotonta.
Suunniteltu keskittäminen ei siis ole pelkkä hallinnollinen toimi. Kyse on siitä, miten valtionhallinto toimii, ja miten kansalaiset voivat osallistua yhteiskuntaan tiedon pohjalta.
Siina Repo
toiminnanjohtaja
Viestinnän asiantuntijoiden ammattijärjestö Viesti ry
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Nykyinen liki 60 prosentin marginaaliverotus syö työnteon kannustimia ja kasvua.
Kirjoitus on Helsingin Sanomien lukijan mielipide.
Hallitusottaa oikeansuuntaisia askeleita veropolitiikassa siirtämällä verotuksen painopistettä työn ja yrittämisen verotuksesta kulutuksen ja haittojen verotukseen. Tuore lakiesitys keventää ansiotuloverotusta kaikilla tulotasoilla ensi vuonna ja laskee ylimpiä marginaaliveroja 52 prosenttiin.
Ei voi pitää kohtuuttomana, että lisäeurosta jää tekijälle vähintään 48 senttiä. Nykyinen liki 60 prosentin marginaaliverotus syö kiistatta työnteon kannustimia ja kasvua.
Tuore taloustieteellinen tutkimus tukee linjaa: jo pienillä käyttäytymisvaikutuksilla kevennys voi rahoittaa itse itsensä. Verotuksen keveneminen rohkaisee lisäämään työntekoa, vaihtamaan työpaikkaa ja kouluttautumaan. Kun työnteko ja tuottavuus kasvavat, koko yhteiskunta voittaa.
Juhana Brotherus
johtaja, pääekonomisti
Jukka-Pekka Hellman
veroasiantuntija
Suomen Yrittäjät
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Vaikka kioski tai kahvila suljettaisiin huonon sään takia, työvuorolistan mukaisista vuoroista täytyy silti maksaa palkka.
Kirjoitus on Helsingin Sanomien lukijan mielipide.
”Hei, huominen näyttää taas kolealta ja sateiselta, joten pidetään kahvila huomenna kiinni.”
”Nyt näyttää, että sataa koko loppupäivän, joten sulkekaa kioski ja lähtekää vain kotiin.”
Tämänkaltaisia viestejä kesätyöntekijät ympäri Suomen ovat alkukesästä saaneet työnantajiltaan. Ja kun ensimmäinen palkkalaskelma saapuu, käy ilmi, että perutuista työvuoroista ei ole maksettu mitään. Koska alkukesä on ollut kylmä ja asiakkaita ulos houkuttelevat hellekelit ovat loistaneet poissaolollaan, kesäduunari-infon työsuhdeneuvontaan on tullut roppakaupalla kysymyksiä edellä kuvatuista tilanteista.
Onko työvuorojen peruminen huonon sään vuoksi ok? Ei ole.
Työvuorolistat tulee julkaista työntekijöille vähintään viikkoa ennen listan ensimmäistä työvuoroa. Työvuorolistan julkaisemisen jälkeen se sitoo työntekijöiden lisäksi myös työnantajaa, ja työaikalain mukaan sitä saa muuttaa ainoastaan painavasta syystä. Syyksi ei käy asiakkaiden vähyys tai huono sää. Vaikka kioski tai kahvila näistä syistä suljettaisiin, työvuorolistan mukaisista vuoroista täytyy silti maksaa palkka.
Vuoroja voidaan muuttaa yhdessä sopien, mutta työntekijällä ei ole velvollisuutta suostua vuorojen palkattomiin perumisiin, eikä työnantaja saa tähän painostaa. Suostumus vuorojen muuttamiseen on myös saatava jokaista muutosta varten erikseen ja esimerkiksi työsopimukseen kirjattu ehto, jossa työntekijä suostuu ennakolta työvuorolistojen muuttamiseen työsuhteen ajan, on mitätön.
Jos kesätyöntekijä ei halua, että työvuoro perutaan, hänen kannattaa vastata työnantajan viesteihin esimerkiksi näin: ”Ok, voin olla tulematta töihin, mutta haluan, että sovitulta vuorolta maksetaan sen mukainen palkka.”
Kaikki nuoret kesätyöntekijät eivät ole tietoisia omista oikeuksistaan, jolloin työnantajalle voi tulla kiusaus käyttää hyväksi nuorten tietämättömyyttä. Kylmän kesän kustannuksia ei kuitenkaan saa maksattaa kesätyöntekijöillä.
Toni Heikkilä
kesäduunari-infon työsuhdeneuvoja
SAK, Akava ja STTK
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Kokemukseni pohjalta tiedän, miten monet yritykset käynnistää poliittista Nato-keskustelua joko vaiennettiin tai tyrmättiin.
Kirjoitus on Helsingin Sanomien lukijan mielipide.
ProfessoriJussi Pakkasvirtatotesi (HS Mielipide 28.6.), että Suomen Nato-jäsenyyshakemus oli ulkopolitiikkamme perinteisessä kontekstissa kiireinen, vaikkakin ymmärrettävä. Hän kirjoitti myös, että ”syvällinen demokraattinen julkinen keskustelu asiassa jäi kovin vähäiseksi – ja samalla harkintaa ehdottaneet leimattiin putinisteiksi”.
Suomen turvallisuustilanne muuttui nopeasti ja ikävästi helmikuussa 2022, kun Venäjä hyökkäsi sotilaallisesti liittoutumattomaan naapurimaahansa Ukrainaan ilman syytä. Toisessakin naapurimaassa, Suomessa, Kremlin julma imperialismi herätti historiastamme kumpuavia muistoja ja pelkoja. Päätös hakeutua Natoon tehtiin nopeasti, mutta se oli täysin looginen, pragmaattinen ja poliittisesti laajalti kannatettu vastaus käsillä olevaan uhkaan. Kenen intressejä asian viivyttely olisi palvellut?
Pakkasvirran kaipaaman syvällisen julkisen Nato-keskustelun puuttuminen oli pitkälti itse aiheutettu vaje. Oman kokemukseni pohjalta tiedän, miten monet yritykset käynnistää poliittista Nato-keskustelua joko vaiennettiin tai tyrmättiin sanoin ”asia ei ole ajankohtainen” tai ”nyt ei ole oikea aika”. Leimoja kuten ”Nato-haukka” tai ”sotahaukka” lyötiin otsaan surutta, jotta ymmärtäisi jatkossa olla hiljaa. Oikeaa aikaa Nato-keskustelulle ei määritelty – kunhan ei nyt.
Lopputulos on tiedossa. Osittain ne samat henkilöt, jotka halusivat hiljentää Nato-keskustelua, valittivat myöhemmin kiirettä ja keskustelun puuttumista.
Stefan Wallin
valtiotieteiden tohtori h.c.
entinen poliitikko (Rkp)
Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Työ on ihan yhtä täyspainoista elämää kuin vapaa-aikakin.
Kirjoitus on Helsingin Sanomien lukijan mielipide.
Jari Mattilatotesi(HS Mielipide 29.6.), että suuri osa ihmisistä joutuu käyttämään elämänsä parhaat vuodet työntekoon, jopa oman hyvinvointinsa kustannuksella. Hänen mukaansa on aika luopua ajatuksesta, että ihmisarvo perustuu työntekoon ja tuottavuuteen. Erilaisin ratkaisuin työtä voitaisiin jakaa tasaisemmin ja vapauttaa ihmiset nykyisestä työn ja vapaa-ajan epätasapainosta.
Minua hämmentää näkemys, että työ olisi jotain ja oikea elämä ihan muuta. Mielestäni työ on ihan yhtä täyspainoista elämää kuin vapaa-aikakin. Kaikki erilaiset työpaikat, tehtävät ja ihmiset, joita työn puitteissa tapaa, luovat muistoja ja kokemuksia. Ja olivatpa nuo kokemukset myönteisiä tai kielteisiä, niiden arvon ja niiden tuoman viisauden huomaa vasta myöhemmin. Entä kaikki mukavat työkaverit, kahvi- ja lounastaukojen tarinat, ikimuistoiset firman juhlat? Elämää parhaimmillaan!
Työn arvon huomaa parhaiten jäädessään työttömäksi tai sairauslomalle. Yhtäkkiä ei olekaan päivärutiineja, ei porukkaa, johon kuulua, ei lomia. Arkipäivät ja viikonloput sulavat yhdeksi jonoksi. Monella olo ei pitkällä aikavälillä ole yhtään onnellisempi kuin töissä ollessa. Päinvastoin.
Kannatan Mattilan tapaan sitä, että erilaisin keinoin pyritään helpottamaan työssä jaksamista. Mutta toivoisin jokaisen myös muistavan, ettei elämä ole todellista ja nauttimisen arvoista vain vapaapäivinä, lomalla tai eläkkeellä. Elämä on tänään, tässä ja nyt.
Marja Tähtinen
Vantaa
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Työttömyyttä ja muita ongelmia olisi vähemmän, jos menoja vähennettäisiin hyvinä aikoina niin, että huonoina aikoina niitä voisi lisätä.
Kirjoitus on Helsingin Sanomien lukijan mielipide.
Mielipideosastollavalitettiin pakkoa ostaa palveluja(HS 23.6.). Kyllä puutarhatyöt ja kokkaus kannattaa tehdä itse, jos niitä rakastaa, mutta jotkin hommat on parempi jättää ammattilaiselle. Kun kukin tekee sitä, missä on paras, kaikki voittavat.
Tyhmintä on lisätä kulutusta hyvänä aikana niin holtittomasti, että huonona joutuu säästämään liikaa. Työttömyyttä ja muita ongelmia olisi vähemmän, jos ihmiset ja hallitukset useammin vähentäisivät menojaan hyvinä aikoina, jotta huonoina aikoina niitä voisi lisätä. Jos kuluttamisen sijaan investoi, vielä parempi.
Ilman talouskasvua on vaikea kustantaa hoivaa, eläkkeitä, vihreää siirtymää ja maanpuolustusta. ”Toisenlaisessa talousjärjestelmässä” eli antikapitalismissa vauraus, hoiva ja sosiaaliturva olisivat olemattomia nykyiseen verrattuna, pian myös ihmisoikeudet.
Kalle Mikkola
Espoo
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Mökkeilykyläni Viuhkolakin tyhjenee, mutta se on silti valtava tuotantoalue.
Kirjoitus on Helsingin Sanomien lukijan mielipide.
Helsingin Sanomatkirjoitti (29.6.) Hattuvaaran kylästä, jossa väki vähenee eikä näköaloja eteenpäin ole. ”Asukkaille kylä voi silti olla paras paikka maailmassa.”
Mökkeilen Luumäen Viuhkolan kylässä, jossa ei myöskään juuri ole palveluita ja väki vähenee.
Viuhkola on kuitenkin valtava tuotantoalue. Yksi iso karjatila tuottaa enemmän maitoa ja lihaa kuin kymmenet entiset maatilat. Rehu kerätään kylän pelloilta. Puuta tuotetaan kylässä tuhansia kuutioita, tukkia ja halkoja. Myös viljaa korjataan. Hirvenlihasta ovat useat omavaraisia. Kylässä on myös monenlaista yritystoimintaa. On kymmeniä mökkejä.
Suomen tuhansissa kylissä on niin valtava tuotanto, että ilman niitä Suomi ei selviäisi.
Matti Heinonen
Kerava
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Olen nähnyt, mitä työpaikat voivat tehdä ihmiselle.
Kirjoitus on Helsingin Sanomien lukijan mielipide.
En pelkäätyötä. En vastuuta, en kiirettä tai vaativuutta. Mutta työpaikkoja pelkään, koska olen nähnyt, mitä ne voivat tehdä ihmiselle, joka yrittää pysyä uskollisena itselleen.
Pelko ei synny yhdestä hetkestä. Se hiipii vähitellen, yhdestä väistöstä, palaverista, jossa kukaan ei reagoi siihen, mitä kaikki näkevät ja tunnistavat. Keskustelusta, jossa todellisuus ohitetaan kohteliaasti.
Pelkään työpaikkoja, joissa hiljaisuus on tärkeämpää kuin oikeus. Pelkään, että ihminen, joka sanoo jotakin oleellista ääneen, voi menettää työnsä.
Pelkään, että kun puhutaan ”alhaisen kynnyksen” irtisanomisista, se tarkoittaa käytännössä sitä, että epävarmuus siirretään työntekijän iholle. Pelkään, että ”alisuoriutuminen” yleistyy välineenä niihin, joilla ei ole varaa suojautua ja että valta harvoin tarkastelee itseään. Vielä harvemmin se irtisanoo itsensä.
Olen toiminut vuosia johtajana. Olen rakentanut tiimejä, kantanut vastuuta ja tehnyt päätöksiä, jotka vaikuttavat satoihin ihmisiin. Silti, jokaisen uuden työpaikan kynnyksellä, kysyn yhä: Onko täällä turvallista ajatella? Onko täällä turvallista tuntea? Ylipäätään olla?
Pelko ei aina huuda. Useimmiten se vaikenee. Se näkyy siinä, kun ihmiset lakkaavat kysymästä, ehdottamasta, muistuttamasta. Kun he alkavat uskoa, ettei heidän kokemuksensa ole totta, jos se ei sovi narratiiviin.
Työelämän pelko ei jää työpaikalle. Se alkaa näkyä vetäytymisenä, passiivisuutena, luottamuksen murenemisena. Ja pelko, jota ei tunnisteta, kasvaa pienistä tiimeistä kulttuureiksi. Pahimmillaan järjestelmiksi, joissa ei enää tarvita valvontaa, koska kukaan ei uskalla puhua.
Mutta entä jos johtaminen ei perustuisikaan vaikenemiseen vaan näkyväksi tulemiseen ja yhteisön nostattamiseen? Jos rakentaisimme työpaikkoja, joissa totuus ei ole riski, vaan alku keskustelulle?
Tiedän, että on myös turvallisia työpaikkoja. Mutta niiden ei pitäisi olla poikkeuksia.
Siksi puhun siitä, missä pelko elää. Jotta se ei jäisi normaaliksi. Kirjoitan, koska hiljaisuus, joka suojelee valtaa muttei kanna vastuuta, ei ole enää vaihtoehto. Kirjoitan, koska uskon, että työ voi olla muutakin kuin selviytymistä. Ja ennen kaikkea: koska tiedän, etten ole ainoa, joka pelkää.
Irina Kalmi
keynote-puhuja, johdon neuvonantaja ja hallitusammattilainen
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Suomalainen hyvinvointi perustuu ennen kaikkea vaurauden jakamiseen, kapitalismin vastakohtaan.
Kirjoitus on Helsingin Sanomien lukijan mielipide.
Janne Silvennoinenkirjoitti(HS Mielipide 2.7.)kapitalismin maagisista kyvyistä, jotka ovat nostaneet esi-isämme turpeesta kohti ihmiskunnan kukoistusta.
Väite, että kapitalismi olisi nostanut miljardeja ihmisiä köyhyydestä, ei pidä paikkaansa. Ennen kapitalismia äärimmäinen köyhyys oli harvinaista, ja hyvinvoinnin kasvu 1900-luvulla on ensisijaisesti kapitalismia hillitsevien ja tuloeroja tasaavien toimien ansiota.
Ihmisyhteisöt ovat historiallisesti pystyneet elättämään itsensä paikallisesti. Auttamisen sijaan kapitalismi on tullut käyttämään hyväksi näitä yhteisöjä, yhteisiä luonnonvaroja ja ihmisten työtä aiheuttaen äärimmäistä köyhyyttä ja rikkautta.
On yleinen virhe myös sekoittaa markkinatalous ja kapitalismi. Markkinoita ja vaihdantaa on ollut olemassa kauan ennen nykymuotoista kapitalistista talousjärjestelmää. Kapitalismi on tuotantovälineiden yksityisomistusta, voitontavoittelua ja pääoman kerryttämistä, markkinat vain yksi osa sitä.
Jos varallisuutta ei kapitalistisessa järjestelmässä systemaattisesti tasata, se kasautuu kohtuuttomasti ja kasautuminen vain kiihtyy. Maapallon rikkaimman prosentin varallisuus riittäisi lopettamaan maailmanlaajuisen köyhyyden.
Kapitalismia ei voida arvioida yhden valtion sisällä, sillä kapitalismi ja kolonialismi ovat vahvasti linkittyneet. Eurooppalainen vauraus perustuu sekä historiallisesti että nykypäivänä globaalista etelästä saataviin luonnonvaroihin ja halpatyövoimaan.
Suomalainen kansainvälisesti merkittävä hyvinvointi perustuu ennen kaikkea vaurauden jakamiseen, kapitalismin vastakohtaan. Suomi sai sotien jälkeen kansainvälistä apua, jonka tuella hyvinvointivaltio rakennettiin muun muassa sosiaalivakuutuksilla, terveydenhuollolla, koulutuksella ja työmarkkinasopimisella. Progressiivisen verotuksen avulla elämän perusasiat on voitu tarjota kaikille eikä vain harvoille. Tätä hyvinvointivaltion perustaa rapautetaan nyt harvojen rikkaiden etuja suosivalla politiikalla.
Kapitalismi ja jatkuvaan kasvuun lukittautunut talousjärjestelmä on myös ekologisen kriisimme juurisyy. Talouskasvua on tuotettu välittämättä planetaarisista rajoista, joista lähes kaikki ovat nyt rikkoutuneet. Kapitalismi saattaa siis ihmiskunnan suurimman voiton sijaan olla sen tuho.
Kuten Silvennoinen tekstissään väitti, ei elämän merkityksen etsiminen myöskään ole kapitalismin saavutus, vaan ihmiset ovat tehneet sitä jo vuosituhansia. Mitä enemmän aikaa pääoman kasvattaminen ihmisiltä vie, sitä vähemmän sitä jää merkityksen etsimiselle, itsensä kehittämiselle, perheelle ja ystäville.
Kapitalismi on kulttuurimme läpäisevä uskonto, jonka myyttisiä hyötyjä vastaan on vahvaa näyttöä. Sen alttarille on uhrattu vuosikymmenten saatossa niin planeettamme ilmasto ja luonto kuin myös ihmisten terveys, hyvinvoivat yhteisöt, alkuperäiskansat ja paikallistaloudet.
Jani Ruohola
diplomi-insinööri, Lahti
Emma Kolu
valtiotieteiden maisteri, Hämeenlinna
Mia Nieminen
yhteiskuntatieteiden ylioppilas, Lahti
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Poika oli vakavana katsellut tienvarren avohakkuualoja ja puupelloiksi muutettuja metsiä.
Kirjoitus on Helsingin Sanomien lukijan mielipide.
Olinjuuri kirjoittamassa artikkelia siitä, miten avohakkuulla aiheutetaan reunakuusikon kirjanpainajatuhoa. Tällöin hyvä pitkäaikainen ystäväni soitti. Hän kertoi olleensa matkalla maaseudulla lapsenlapsensa, pienen pojan kanssa.
Poika oli vakavana katsellut tienvarren avohakkuualoja ja puupelloiksi muutettuja metsiä. Sitten hän oli sanonut: ”Metsä on rikki, olen surullinen.” Vanha sanonta, että lasten suusta kuulemme totuuden, näyttää edelleen pitävän paikkansa.
Löytyyköhän tutkijaa, joka rohkenisi selvittää, kuka ja miksi on rikkonut metsän? Löytyisiköhän tiedotusvälinettä, joka kertoisi sen meille?
Erkki Lähde
Hyvinkää
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Miksi rakentamista varten on kuultava naapureita, mutta hakkuita varten ei?
Kirjoitus on Helsingin Sanomien lukijan mielipide.
Pulahdinaamu-uinnille mökkilaiturilta ja kuuntelin luonnonäänien sijasta metsäkonetta. PääkirjoitustoimittajaAnni Lassilamuistutti (HS 1.7.) aiheellisesti siitä, että mökkiläisellä pitäisi olla herkkyyttä ymmärtää, että metsänhoito on maaseudulla merkittävä elinkeino: ”maajussi” tai metsäyhtiö hankkii elantoa ja sidotulle pääomalle tuottoa.
Lassila esitti parannuksia siihen, että naapurit voisivat saada hakkuista ennalta tietoa ja esimerkiksi mahdollisuuden neuvotella suojavyöhykkeen lunastamisesta mökkitontilleen. Nämä kuulostavat hyviltä ideoilta.
Kun haimme mökillemme rakennuslupaa, sitä varten piti tehdä naapurikuulemiset, vaikka naapuritaloja ei ole lähelläkään tonttiamme. Kun läheltä mökkiä kaadetaan metsä, kuulemista ei tarvita.
Myös me omistamme tonttimaamme ja olemme sijoittaneet siihen rahaa. Hakkuut pilasivat paitsi mustikka- ja sienimetsiämme myös mahdollisesti järven veden laatua, lintujen pesimämahdollisuuksia ja maisemaa ja alensivat näin omaisuutemme arvoa. Ja muuttivat osan lomasta stressaavaksi ja mielipahantäytteiseksi.
Erja Saarinen
Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Onko Helsingin kaupunki tuomassa Tullisaaren puistoon tumppiroskiksia? Jos ei, miksi ei?
Kirjoitus on Helsingin Sanomien lukijan mielipide.
LaajasalonTullisaaren puisto on paitsi kaunis myös harvinaisen hyvin hoidettu ja huollettu. Paitsi yhdeltä osin. Suomen ja maailman yleisin roska, myrkyllinen tupakantumppi, lentää siellä sujuvasti eri puolille puistoa. Harva se päivä kerään niitä aviomieheni tai kaverin kanssa.
Puisto on aina siistiksi siivottu, mutta siivoojien katse ei jostain syystä tunne havaitsevan tumppeja maassa. Tai sitten tumppeja tulee sen verran paljon, että siivoamisen jälkeen jo uudet ovatkin odottamassa.
Tämä on täysin puiston yleisen luonteen vastaista. Puistossahan on Aino Acktén kaunis kotitalo, joka luo ympärilleen menneen maailman rauhaa.
Onko Helsingin kaupunki tuomassa puistoon tumppiroskiksia? Jos ei, miksi ei?
Tupakoiva voi käyttää myös miniroskista: ilmatiivistä pientä purkkia, jossa tumppi sammuu hapen puutteessa nopeasti. Roska päivässä -liikkeessämme tupakoivilla on vuosien myönteistä kokemusta miniroskisten toimivuudesta.
Tuula-Maria Ahonen
Roska päivässä -liikkeen perustaja, toimittaja
Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Väitän, että suomalainen työelämä on paremmassa kunnossa kuin koskaan ennen.
Kirjoitus on Helsingin Sanomien lukijan mielipide.
Työelämästäpuhutaan tänä päivänä paljon ja hyvä niin. Julkisessa keskustelussa vain tuntuu olevan yhä enemmän yksi toistuva piiloviesti: työelämä on jollakin tavalla rikki. Kuormitus kasvaa, ihmiset uupuvat ja johtaminen ontuu. On aivan totta, että tätä tapahtuu. On tärkeää nostaa ongelmat esiin. Samaan hengenvetoon haluan esittää pyynnön: muistetaan puhua myös siitä mikä toimii.
Kun katsomme isoa kuvaa, väitän, että suomalainen työelämä on paremmassa kunnossa kuin koskaan ennen.
Etä- ja hybridityö ovat tuoneet kaivattua joustavuutta. Työtä voi monilla aloilla tehdä ajasta ja paikasta riippumatta. Työajat joustavat, ja työn ja muun elämän yhteensovittaminen on helpompaa kuin koskaan. Meillä on myös mahdollisuus vaikuttaa omaan työhömme enemmän kuin koskaan aiemmin.
Johtaminen on inhimillisempää ja pomottamisen aika on ohi. Esihenkilöiltä odotetaan empatiaa, tukea ja suunnan näyttämistä. Psykologinen turvallisuus on noussut aidoksi tavoitteeksi.
Työhyvinvoinnista puhutaan ja siihen tosissaan myös panostetaan. Mielenterveyden tukeminen ei ole enää tabu, eikä työterveys tarkoita enää flunssan hoitoa, vaan kokonaisvaltaista työntekijän työkyvyn tukea.
Työntekijän ääni kuuluu. Palautetta kysytään ja siihen reagoidaan. Vaikuttamisen paikkoja on enemmän kuin koskaan.
Totta kai haasteita ja ongelmia riittää. Työelämä ei ole koskaan valmis, mutta rikki se ei mielestäni ole. Se on muuttunut, ja monin paikoin parempaan suuntaan kuin koskaan historiassa.
Ehkä työelämän hyvien puolien esiin nostaminen ei tuota klikkiotsikoita tai se ei ole trendikästä. Silti se on tärkeää, sillä puheemme muokkaa todellisuutta. Toivon, että media, päättäjät ja me työelämävaikuttajat muistamme puhua edelleen siitä hyvästä, mitä olemme saaneet aikaan. Siten kannustamme toisiamme kehittämään yhä parempaa työelämää.
Tomi Kielo
henkilöstöjohtaja, Turun Osuuskauppa
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Esihenkilötyön rajaamisen tarve korostuu kulttuurialalla.
Kirjoitus on Helsingin Sanomien lukijan mielipide.
Viime aikoinapuhuttanut esihenkilötyön päivitystarve (esimerkiksiHS 2.6.) koskee purevasti taide- ja kulttuurialaa. Kulttuurialalla ollaan usein intohimotyössä, mikä johtaa helposti rajattomuuteen. Työtä tehdään sydämen palolla, päivät venyvät ja ideoita viritellään yli jaksamisen rajojen. Kuitenkin myös kulttuurialalla saa ja pitää rajata esihenkilötyötä.
Tilastot kertovat huolestuttavia ennätyslukuja uupumuksesta ja siitä, että esihenkilötyö kiinnostaa vain harvoja. Työyhteisöjen inhimillisen kulttuurin kehittäminen lähtee johtoportaan esimerkistä. Siksi juuri esihenkilöitä on rohkaistava muutokseen. Muutoksen aikaansaaminen edellyttää syvään juurtuneiden mallien ja rakenteiden päivittämistä. Voisimmeko luoda nuoremmille sukupolville kevyemmän tien? Ilman hyvinvoivia esihenkilöitä meiltä puuttuu tarvittava työelämän uudistumisen moottori.
Marjukka Laurola
luoviin aloihin erikoistunut organisaatiopsykologi
Nea Leo
toiminnanjohtaja
Taide- ja kulttuurialan ammattijärjestö Taku ry
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Minulta kyseltiin monesti, olenko jo tehnyt omaishoitajahakemuksen. Joka kerta olen vastannut, että olen vaimo, en hoitaja.
Kirjoitus on Helsingin Sanomien lukijan mielipide.
Miehenisai varhaisen Alzheimer-diagnoosin maaliskuussa. Diagnoosi oli suuri helpotus, koska oireilua oli kestänyt jo lähes pari vuotta. Lääkitys aloitettiin, minkä seurauksena hänen tilansa romahti äkillisesti: jäykistymistä, kaatuilua, harhoja. Sairaalatutkimusten jälkeen lääkitys lopetettiin.
Kotiin palasi ihminen, jota oli hoidettava ja valvottava ympäri vuorokauden. Kävely oli huteraa, oli kaatuilua, hahmotusvaikeuksia ja sekoilua. Arkeen astuivat soitot hätäkeskukseen, päivystyskäynnit klinikoilla, kriisihoitojaksot, kotisairaanhoitokäynnit. Tämä oli meidän elämää.
Estääkseni häntä saamasta lonkkamurtumia ja päähän kohdistuvia iskuja siirsin hänet pyörätuoliin, mutta sekään ei auttanut, koska hän ryntäsi sieltä pystyyn. En päässyt edes suihkuun, koska en voinut jättää miestäni yksin hetkeksikään. Pyörätuolia en pystynyt viemään ulos ja kaatuilevan miehen taluttaminen ei minulta fyysisesti onnistunut. Olimme sisätilojen vankeina.
Syötin, juotin, lääkitsin, vaipotin, pesin. Vahdin vuorokaudet ympäriinsä miestä, joka ei välillä edes tunnistanut minua. Sain öisin paniikkikohtauksia. Paloin henkisesti ja fyysisesti täysin loppuun.
Minulta kyseltiin monesti, olenko jo tehnyt omaishoitajahakemuksen. Joka kerta olen vastannut, että olen vaimo, en hoitaja.
Joskus kamelinselkä katkeaa. Soitto hätäkeskukseen ja mieheni vietiin sairaalahoitoon. Koti ei ole oikea paikka hoitaa vakavasti sairasta ikäihmistä. Se kuuluu ammattilaisille. Vastuu on hyvinvointialueiden johdolla, joka on luonut protokollansa toiminnalleen. Valitettavasti siitä on vain unohtunut potilas.
Väsynyt muistisairaan omainen
Julkaisemme kirjoituksen poikkeuksellisesti nimimerkillä.
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Ikääntyvien hoivan ongelmat vaativat päättäjiltä uudenlaista ajattelua.
Kirjoitus on Helsingin Sanomien lukijan mielipide.
Sirkka-Liisa Mikkonenkirjoitti yhteisöllisen asumisen idean pilaamisesta(HS Mielipide 2.7.). Ongelma on mitä keskeisin, kun 70 vuotta täyttäneiden osuus väestöstä on yli 30 prosenttia ja kasvaa. Samanlaiseen tilanteeseen etsitään kohtuuhintaisia ratkaisuja Aasian ja Euroopankin teollistuneissa maissa.
Helsingissä kahdessa yhteisöllisessä senioritalossa, Loppukirissä ja Kotisatamassa, vierailee ulkomaalainen valtuuskunta toisensa jälkeen selvittämässä, olisiko niissä luotu keinot lyhentää yhteiskunnalle kaikkein kalleinta vanhusten viime vaiheen ympärivuorokautisen hoivan jaksoa.
Suomessa mielenkiintoa asukkaiden itsemääräämisoikeutta ja toimintakykyä mahdollisimman pitkään ylläpitävää elämäntapaa kohtaan ei juuri tunnu päättäjien keskuudesta löytyvän. Sen sijaan kehitellään näennäisratkaisuja, esimerkiksi lainsäädäntöä, jossa nimitetään yhteisölliseksi hoivaksi hoitajamitoituksen vähentämistä ja huonokuntoisten vanhusten jättämistä tuuliajolle.
Hoitajamitoituksen madallus auttaa yksityisiä hoivakoteja lujittamaan asemiaan ja nostamaan hintojaan. Ne sanovat irti sopimuksia ja pakottavat hyvinvointialueet hyväksymään kuukausihintojen korotukset. Kun hyvinvointialueet ovat ottaneet vastuulleen nämä palvelut eivätkä pysty tuottamaan palveluja itse, ostopalvelujen kustannusten nousu tulee veronmaksajien rasitteeksi.
Tilanne on kestämätön ja vaatii uudenlaista ajattelu- ja kehitystyötä. Kotisataman ja Loppukirin yhteistilat tekevät mahdolliseksi ylläpitää aktiivista elämäntapaa, joka sisältää liikuntaa, aterioiden valmistamista ja syömistä yhdessä sekä monenlaisia yhteisiä kulttuuri- ja ajanviettomahdollisuuksia. Asukkaat omistavat yhteistilat ja käyttävät niitä yhteistoimintaan maksutta tai pientä korvausta vastaan.
Tämä malli toimii omistusasuntopohjalta. Mutta myös kunnallisessa vuokra-asuntotuotannossa olisi jo aika kehitellä ikääntyvien aktiivista yhteisöllistä asumista. Esimerkiksi Ruotsissa tässä on onnistuttu. Toki se vaatii kuntapäättäjiltä uudenlaista asennetta ja valmiutta rakentavaan yhteistyöhön sosiaali-, terveys- ja vanhuspalveluiden päättäjien ja toteuttajien välillä.
Yhdessä tekeminen auttaa torjumaan niin yksinäisyyttä kuin kunnon heikkenemistäkin, ja se puolestaan lyhentää viimeisen, yhteiskunnalle kaikkein kalleimman hoitojakson tarvetta.
Marjut Helminen
Helsingin Kotisataman asukas
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Vaatimus siitä, että tieteen pitäisi perustella tärkeytensä jollekin ulkopuoliselle taholle, ei kannusta riippumattomuuteen.
Kirjoitus on Helsingin Sanomien lukijan mielipide.
Suomen Akatemianrahoituspäätöksistä on noussut jälleen kerran kohu, kun kynsisalonkeihin kohdistuvan tutkimuksen rahoitusta arvosteltiin verorahojen haaskaukseksi. Useissa kommenteissa on toistunut näkemys, jonka mukaan tutkimuksen tarpeellisuutta ei ole onnistuttu viestimään riittävän hyvin. Samalla on vaadittu enemmän tieteen ulkopuolista ohjausta tutkimuksen rahoitukseen.
Hankkeenjulkisesti saatavilla olevasta kuvauksesta selviää, että hankkeessa tutkitaan heikosti säännellyn ja kasvavan alan työmarkkinoita. Aiheen yhteiskunnallisen merkityksen ymmärtämiseksi ei vaadita tohtorin tutkintoa. Normaali sisälukutaito ja kokemus tämän päivän työelämästä riittävät.
Laajemmin kritiikki kertoo vihamielisyydestä tieteen autonomiaa ja yleisemminkin tiedettä kohtaan. Suomen Akatemian erittäin kilpaillun rahoituksen saaminen on merkki siitä, että muut tieteentekijät ovat katsoneet tutkimuksen rahoittamisen arvoiseksi. Leimaamalla yksittäisiä rahoituspäätöksiä rahan haaskaamiseksi on hyväksyttävä joko ajatus siitä, että tieteen tai jonkin tieteenalan rahoitusta on leikattava tai että tieteen autonomiaa on rajoitettava ja valtaa rahoituspäätöksistä on siirrettävä ulkopuolisille tahoille, kuten poliitikoille. Tätä on vaikeaa nähdä reseptinä kukoistavalle yhteiskunnalle.
Tieteentulee aina olla vastuussa tieteelle itselleen. Vaatimus siitä, että tieteen pitäisi perustella tärkeytensä jollekin ulkopuoliselle taholle, ei kannusta riippumattomuuteen. Tieteen tarkoitus ei ole miellyttää poliitikkoja, some-vaikuttajia tai yrityksiä. Jokaisella on oikeus ärsyyntyä tästä periaatteesta tai aloittaa ristiretki yliopistoja vastaan, mutta se ei muuta tieteentekemisen ihanteita. Juuri ne valtiot, joissa tiedepolitiikka on kulkenut tähän vahvemmin ulkoapäin ohjailtuun suuntaan, kuten Unkari ja Yhdysvallat, ovat niitä samoja valtioita, joiden autoritaarista kehitystä kauhistelemme viikoittain.
Eri tieteenaloilla taas on erilaisia vahvuuksia, ja näkökulmien moninaisuus kasvattaa ymmärrystämme niin yhteiskunnasta kuin luonnostakin sekä niiden välisestä suhteesta. Tieteenalojen vahvuuksista ja tärkeydestä on käyty keskustelua tieteen sisällä sekä yleistajuisimmilla foorumeilla. Väitteet siitä, että jokin tieteenala on kaiken arvostelun yläpuolella, kertoo vain sen, että väitteen esittäjä ei tunne tätä olemassa olevaa kriittistä keskustelua.
Kuntieteentekijät ovat pyrkineet näitä asioita viestimään, reaktiona ovat olleet syytökset tieteentekijöiden ylimielisyydestä ja hämmästelyt siitä, että aiheesta ei saa keskustella. Ylimielisyydestä syyttäminen on surkuhupaisaa ja tekopyhää, jos on itse aiemmin todennut korkealaatuisen tieteellisen tutkimuksen turhaksi menoeräksi suostumatta edes ymmärtämään sen sisältöä. Tämä ei myöskään ole mitään vakavasti otettavaa yhteiskunnallista keskustelua, vaikka kaikilla tietysti on oikeus mielipiteisiinsä. Jos ei ole intressiä tai valmiutta tuoda keskusteluun mitään rakentavaa sisältöä, ei ole syytä hämmästellä muiden turhautumista omaan käytökseen.
Aatu Puhakka
väitöskirjatutkija
Tampereen yliopisto
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Pienillä myönteisillä sanoilla ja teoilla voi olla suuri vaikutus lapselle tai nuorelle.
Kirjoitus on Helsingin Sanomien lukijan mielipide.
Olimmeäskettäin ulkoilemassa ystäväni ja hänen down-nuorensa kanssa kuntoportailla. Nuorta oli vaikea saada innostumaan liikkumisesta, mutta hetken kuluttua paikalle sattui ennestään tuntematon pariskunta, joka alkoi kannustaa häntä. He kehuivat sinnikkäästä yrittämisestä, ja pian nuori johti joukkoamme innostuneena.
Tämä pieni kohtaaminen muistutti, kuinka suuri vaikutus myönteisellä huomiolla voi olla. Nuori sai uskoa itseensä, ja aikuiset hyvän mielen.
Kesä on monelle aikuiselle hengähdyksen ja palautumisen aikaa. Samalla se tarjoaa arvokkaita hetkiä osoittaa huomiota, lempeyttä ja ystävällisyyttä lapsille ja nuorille – niin omille kuin muidenkin lapsille.
Pihalla, kentällä tai kesätapahtumissa kohtaamme lapsia, joille pienikin kannustus voi merkitä paljon. Ja mikä parasta: se ei vaadi suuria tekoja. Pienet positiiviset sanat kantavat pitkälle.
Kaisa Vuorinen
filosofian tohtori, erityisopettaja
Espoo
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Näen joka viikko jätehuoneessa suuria pahvilaatikoita, kodinkoneita, paistinpannuja, huonekaluja ja lattialle levitettyjä kahvinpuruja ja teetä.
Kirjoitus on Helsingin Sanomien lukijan mielipide.
Miksimaassa, jossa jätteiden lajittelu on niin hyvin järjestetty, jätehuoneet ovat usein huonossa kunnossa? Kalasataman Visio-tornitalon asukas arveli (HS 24.6.), että kyse on välinpitämättömyydestä. Kolme vuotta Jätkäsaaressa kerrostalossa asuneena olen samaa mieltä.
Kotimaassani on todella vaikeaa lajitella ja kierrättää jätteet. Kun muutin Suomeen ja vuokrasin asunnon Jätkäsaaresta, luin jätteiden lajitteluohjeet. Noudatan niitä tarkasti.
Totta puhuakseni kierrättäminen ei ole rakettitiedettä. Mutta mitä näen joka viikko mennessäni jätehuoneeseen viemään roskani? Suuria pahvilaatikoita, kodinkoneita, paistinpannuja, huonekaluja ja lattialle levitettyjä kahvinpuruja ja teetä.
Kerrostalossani on myös käytössä jätteitä keräävä imuputkijärjestelmä. Joskus ei ole mahdollista heittää sinne pahvia, koska toinen talon asukas on tukkinut jäteputken, vaikka vain 150 metrin päässä talostani on suuri jätehuone suurille roskille.
Ihailen jätehuoneiden siivoojien kärsivällisyyttä. En ymmärrä, miten asukkaat voivat olla niin välinpitämättömiä, että roskaavat siellä, missä asuvat.
Anastasia Prikazchikova
ympäristötoimittaja, Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Jos ihminen on esimerkiksi psyykkisesti sairas, vammainen tai vajaakuntoinen, usein ei pääse töihin.
Kirjoitus on Helsingin Sanomien lukijan mielipide.
Helsingin Sanomissaoli mielenkiintoinen juttu siitä, Suomessa elää lähes 800 kahdeksankymmentä vuotta täyttänyttä, jotka ovat olleet koko aikuisikänsä eläkkeellä(HS 1.7.).Jutussa haastateltuAulis Heikkinensanoi, että häntä ei ollut hyväksytty töihin. Hän on hankkinut toimeentulonsa esimerkiksi poimimalla marjoja.
Sama pätee edelleen. Jos ihminen on esimerkiksi psyykkisesti sairas, usein ei pääse töihin. Sama koskee myös vammaisia ja vajaakuntoisia. Monilla vajaakuntoisilla olisi kyllä jonkin verran työkykyä, mutta töihin ei vain pääse. Ennakkoluulot ovat suuria.
Monet vajaakuntoiset ovat työkyvyttömyyseläkkeellä, ja eläke voi olla todella pieni. Työn kautta voisi saada lisätuloja ja olla näin osana työyhteisöä, mikä vähentää esimerkiksi yksinäisyyttä.
Mika Lille
Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Voimme olla varmoja, että nykyopiskelijat kohtaavat työelämänsä aikana lukuisia teknologisia murroksia.
Kirjoitus on Helsingin Sanomien lukijan mielipide.
Teknologiayrityksethakevat yliopistoista kasvavaa jalansijaa (”Teknologiayhtiöt juoksevat yliopistoihin kilpaa”,HS Pääkirjoitus 22.6.). Helsingin Sanomat esitti pääkirjoituksessaan huolen ajattelukyvyn rapautumisesta, kun tekoälytyökalut yleistyvät sekä opiskelijoiden että opettajien käytössä.
Opiskelijan luova ja kriittinen ajatteluprosessi kehittyy, kun hän oppii valitsemaan ja käyttämään oikeita tekoälytyökaluja turvallisesti, eettisesti ja tilanteeseen sopivalla tavalla. Tekoälyn käyttöä ei siksi pidä pelätä tai rajoittaa, vaan sen käyttöön tulee kannustaa.
Tekoäly on erittäin tehokas tiedonkäsittelyn apuväline ja tuo kaikkien ulottuville työkaluja, jotka ovat aiemmin olleet saavuttamattomia tai vaatineet monimutkaista ohjelmointia. Nyt on siis aika hyödyntää tekoälyteknologioita opetuksen työkaluina, sisältöinä ja oppimisen tukena.
Opettaja voi esimerkiksi antaa tehtäväksi laatia kirjoitelman hyödyntämällä sovittua kielimallia ja pyytää opiskelijaa sen jälkeen analysoimaan tekstin laatua. Tehtävänä voi olla kokeilla, miten tekoälylle annettavat kehotteet toimivat, varmistaa lähteiden oikeellisuus tai rakentaa ryhmässä erilaisia tekoälyavusteisia simulaatioita.
On totta, että suurten kielimallien kaupallisia alustoja hallitsevat tätä nykyä yhdysvaltalaiset teknologiajätit. Suomalaisyliopistoissakin näitä alustoja toki käytetään, mutta lisäksi tutkitaan ja käytetään lukuisia avoimen lähdekoodin alustoja sekä mahdollisuuksien mukaan kansallisia ja eurooppalaisia ratkaisuja.
Aalto-yliopistossa jokaisen opiskelijan käyttöön on annettu generatiivisia kielimalleja hyödyntävä, yliopiston tarpeisiin muokattu Aalto AI Assistant, jolla opiskelijat voivat turvallisesti opetella kielimallien tehokasta käyttöä. Opettajiamme koulutetaan tekoälyn vastuulliseen käyttöön ja he keskustelevat aktiivisesti tekoälyyn liittyvistä opetuskäytännöistä.
Tehokkaimmat tekoälyratkaisut perustuvat malleihin, jotka on kehitetty selkeään käyttötarkoitukseen ja koulutettu laadukkaalla datalla. Siksi paras tekoälystrategia mille tahansa organisaatiolle on kehittää omia datavarantojaan ja tietojärjestelmiään pitkäjänteisesti. Samalla kannattaa varmistaa, että koko henkilöstöllä on kyky ja into kehittää itselleen toimivia tekoälyratkaisuja.
Voimme olla varmoja, että nykyopiskelijat kohtaavat työelämänsä aikana lukuisia teknologisia murroksia. Parhaiten voimme valmistaa heitä näihin tilanteisiin panostamalla laadukkaaseen ja rohkeasti uudistuvaan tutkimukseen sekä koulutukseen.
Kati Hagros
digitalisaatio- ja it-johtaja
Petri Suomala
koulutuksesta vastaava vararehtori
Aalto-yliopisto
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Tanskan design- ja muotibisnes sekä Ruotsin musiikkiteollisuus osoittavat liikevaihdollaan, että paljon on tehtävissä.
Kirjoitus on Helsingin Sanomien lukijan mielipide.
Konfliktienja sotien kärjistyminen ajassamme saa kysymään, emmekö ihmiskuntana pysty parempaan. Historia osoittaa, että aseiden lisääntyminen ei synnytä turvallisuutta. Se enemmänkin ohjaa turvautumaan väkivaltaan.
Yhdysvaltalainen filosofiMartha Nussbaumtunnistaa, että ”amerikkalaiset saavat lohtua kuvitelmista, joissa he näkevät olevansa osallisina valtavassa kulttuurien kamppailussa. Siinä hyvät demokraattiset kansakunnat taistelevat pahoja kulttuureita ja uskontoja vastaan.”
Tätä kaikkea amerikkalainen tieto- ja viihdeteollisuus vahvistaa uutistoiminnallaan, X-viesteillään ja Hollywood-elokuvillaan. Pahoja kulttuureja edustavat kaikki ne maanosat, joille länsimaalainen ajattelu ja tapa elää on vierasta.
Euroopassaelämme hämmentävää epävarmuuden aikaa. Sotien ja konfliktien määrä on maailmassa runsainta sitten kylmän sodan aikakauden. Digitaalisten työvälineidemme – esimerkiksi ohjelmistojen, tekoälyn ja datapankkien – omistajuus on keskittynyt vahvasti Euroopan ulkopuolelle.
Suomessa kamppailemme talouden kanssa. Seitsemääntoista vuoteen emme ole synnyttäneet uusia innovaatioita, ja huudamme yhä uudelleen uuden ”Nokian” perään. Yrityksemme eivät ole innostuneet kasvamaan vaan säilyttämään. Olemme erilaisin yritystuin hakeneet kasvun ratkaisuja. Toisin on käynyt.
FilosofiNussbaum näkee juuri tässä ajassa taiteelle välttämättömän tehtävän tarjota vaihtoehtoa. Hän myös muistuttaa, että ”innovaatioiden tekemiseen tarvitaan joustavaa, avointa ja luovaa mieltä. Taiteet kehittävät näitä mahdollisuuksia. Jos niistä tulee puutetta, yrityskulttuuri riutuu.”
Työ- ja elinkeinoministeriön sekä opetus- ja kulttuuriministeriön yhteinen luovan talouden neuvottelukunta julkaisi kesäkuun alkupuolella luovan talouden kasvustrategian. Kasvustrategiaan on koottu alan asiantuntijoiden osaamista ja näkemystä alan kehittämiseksi. Alan yrittäjiä osallistui kymmenittäin neuvottelukunnan työpajoihin.
Kasvustrategia ei ratkaise kaikkia luovan talouden ongelmia, mutta ehdotukset ovat konkreettisia ja mahdollisia. Ne eivät niinkään edellytä rahaa vaan toimintatapojen muutoksia. Emme ole Suomessa riittävän hyviä yhteistyössä tai luovan talouden teollisuuden ymmärryksessä. Olemme kaukana esimerkiksi Tanskasta ja Ruotsista.
Porin Suomi Areena -keskusteluissa puhuttiin kulttuurista, taiteesta ja luovuudesta. Edelleen puheessa kuului ymmärtämättömyys alojen voimavarasta tai kansainvälistymisen mahdollisuudesta, ovathan esimerkiksi monet maailman huippukapellimestarit koulutettu Suomessa.
Edelleenviranomaisille luovuus, kulttuuri ja taide ilmenevät enemmän kulttuurirakennuksissa. Museot ja teatterit ovat ymmärrettävämpiä ja konkreettisia, vaikka luovuuden ja taiteen ydin on ihan muualla. Olemme luovan talouden alalla siirtyneet ”pöllistä älliin”, jossa kasvu ja voitot tehdään immateriaalisin oikeuksien ja esimerkiksi erinomaisen käsikirjoituksen avulla.
Tanskan design- ja muotibisnes sekä Ruotsin musiikkiteollisuus osoittavat liikevaihdollaan, että paljon on tehtävissä. Olisiko Suomen seuraava Nokia luovuus?
Tapio Kujala
vararehtori
Taideyliopisto
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Suviseuroissa moni asia on totta yhtä aikaa.
Kirjoitus on Helsingin Sanomien lukijan mielipide.
VanhoillislestadiolaistenSuviseurat on viime päivinä saanut paljon mediatilaa siellä järjestettävän tarra-aktivismin vuoksi (HS 20.6.). Entiset ja nykyiset lestadiolaiset, jotka ovat tulleet liikkeessä ohitetuiksi ja satutetuiksi identiteettinsä vuoksi, jakavat ja liimaavat ihmisoikeustarroja seura-alueella.
Monia vanhoillislestadiolaisia tämä tarrojen liimailu ahdistaa ja suututtaa. Jotkut näyttävät aktivisteille seurakentällä keskisormea, homottelevat ja heittävät jopa kävyillä, jäätelöllä tai vedellä. Nämä tekijät ovat oletettavasti lapsia ja nuoria, mutta jostakin heidän vihansa kumpuaa.
Suviseurat on aiemmin ollut tapahtuma, jossa ei ole tarvinnut miettiä, mitä muu maailma ajattelee, vaan on saanut vapaasti turvautua liikkeen opetukseen ja uskoon.
Jostain syystä vanhoillislestadiolaiset tuntuvat ainakin Pohjois-Pohjanmaalla olevan Jehovan todistajien ohella ihmisryhmä, jota saa julkisesti pilkata mediassa ja kahvipöytäkeskusteluissa. Vähemmistöstressi on siis vanhoillislestadiolaisen ikuinen seuralainen, kun koskaan ei tiedä, kuka heittää lapsilukumäärää ivaavan tai naisen asemaa alentavan kommentin.
Osin varmaan juuri sen vuoksi uskoa ei mielellään näytetä ulospäin, vaan se pidetään muulta maailmalta piilossa.
Suviseuraton turvallinen ja ihana tapahtuma. Siellä on sukua, ystäviä, taivaallista seuralaulua, mielettömän toimiva infrastruktuuri, ystävällistä palvelua, sympaattisia pieniä jäätelönmyyjiä, tuttua ja muuttumatonta Jumalan sanaa sekä kuorikatetta, jonka tuoksu huumaa. Siellä kävellessä voi tulla tunne, että tällaista on varmaan taivaassa. On helppo hengittää, kun ympärillä on satatuhatta samanmielistä, onnellista ihmistä, ja varmistuu, että tämä usko on oikea usko ja täällä seurakentällä saan olla juuri sellainen kuin olen. Kukaan ei pilkkaa.
Samaan aikaan Suviseurat on ahdistava ja ulossulkeva tapahtuma. Kaiuttimista kuuluu, että et voi olla uskovainen, jos identiteettisi on jotain muuta kuin mies, nainen tai hetero. Tai voit olla, mutta et voi toteuttaa tuota osaa identiteetistäsi. Se pitää piilottaa itseltä ja muilta, jos haluat, että Jumala rakastaa. Kaiuttimista kuuluu, että vaikka uuvuttaa ja voimia ei ole, jokainen lapsi on otettava vastaan eikä perhesuunnittelua saa tehdä – se on taivaaseen pääsyn edellytys. Miesääni kertoo, että kaikki seksuaalisuuteen liittyvä kuuluu vain miehen ja naisen välille ja vasta avioliitossa. Muu on laitettava syntinä pois eli pyydettävä anteeksi joltakin toiselta uskovaiselta.
Kaiuttimista kuuluu paljon muutakin, lohdullista raamatuntulkintaa ja Jeesuksen viisaita opetuksia. Mutta jos edellä mainitut linjaukset osuvat kohdalle, tulee hätä, että eikö minun kaltaiseni ihminen kelpaa yhteisölle ja Jumalalle. Se satuttaa ja on hengellistä väkivaltaa, koska se kyseenalaistaa ihmisoikeudet.
Ihmisenperustarve on rakastaa ja tulla rakastetuksi. Kuulua johonkin. Kelvata. Sitä haluavat kaikki elämänkatsomuksesta ja itseen liittyvistä ominaisuuksista riippumatta. Rakkaus on arvokas ja varjeltava asia, jota ilman ihminen on tyhjä. Ilman rakkautta ei ole uskoakaan, jos ajatellaan, että Jumala rakastaa ihmistä.
Jotta ihminen voi elää, hänen täytyy saada olla kokonainen. Sitä mahdollisuutta älköön kukaan keneltäkään viekö. Raamatusta tulkitut jakeet eivät missään tapauksessa voi olla vastuuvapauslauseke, jolla sallitaan hengellinen väkivalta.
Samaan aikaan on tunnistettava, että vanhoillislestadiolaisten ihmisten asema julkisessa keskustelussa on ahdas. Myös heille kuuluu oikeus olla sitä mitä he ovat, jos ja kun valtaosa heistä ei omalla uskollaan aiheuta kenellekään mitään pahaa. Muistetaan rakkaus.
Anni-Leena Myllylä-Tervo
entinen vanhoillislestadiolainen
Espoo
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Omaishoidon tukea myönnettäessä hyvinvointialueiden näkemys vammaisuudesta on vielä hyvin vanhanaikainen.
Kirjoitus on Helsingin Sanomien lukijan mielipide.
Jottahyvinvointialueelta saa vammaispalvelulainmukaisia palveluita, tulee täyttää vammaisuuden kriteerit. Erityisesti liikunta- ja kehitysvammaisilla määrittely voi olla huomattavasti yksinkertaisempaa kuin esimerkiksi nepsy-piirteitä omaavan lapsen kohdalla tai vakavista mielenterveyden ongelmista kärsivän aikuisen kohdalla. Vammaisuus määritellään helposti erityisesti liikkumisen ja toiminnan kuten pukemisen ja syömisen haasteiden kautta, kun taas ohjaamista, neuvontaa ja tukea pidetään vähäpätöisempinä.
Toimin itse hyvinvointialueella yksilöasioiden jaoston jäsenenä. Jaosto käsittelee erilaisia muutoksenhakuja. Esimerkiksi, jos henkilö on hakenut vammamaispalvelulainmukaista kuljetuspalvelua, mutta ei ole saanut sitä tai päätös ei ole ollut mieleinen, voi hän hakea siihen muutosta yksilöasioiden jaostolta.
Olen huomannut, kuinka erityisesti omaishoidon tukea myönnettäessä nepsy-lapsen tarvitsemaa ohjausta ja neuvontaa ei arvoteta samalla tavalla kuin vaikka liikuntavammaa. On tapauksia, joissa tukea ei ole myönnetty tilanteessa, jossa lapsi pystyy käymään koulua vain muutaman tunnin päivässä eikä selviä itse yksin kotona koulun jälkeen, minkä vuoksi vanhempi on pakotettu olemaan poissa töistä.
Arki lapsen kanssa on jatkuvaa muistuttelua. Vaikka lapsi osaisi itsenäisesti syödä ja pukea, syöminen ja pukeminen vaativat sitä, että vanhempi on koko ajan vierellä ja kannustaa, tukee ja muistuttelee. Käytännössä se voi vaatia vanhemmalta jopa enemmän kuin se, että vanhempi vain pukisi lapsen itse. Vammaispalveluissa ei kuitenkaan katsota tämän muistuttelun, tuen ja kannustamisen olevan yhtä vaativaa kuin lapsen pukeminen.
Uskon, että se, miksi tätä tukea, muistuttelua ja kannustusta ei arvoteta yhtäläisesti, johtuu vanhentuneista asenteista ja käytänteistä sekä hyvin todennäköisesti myös säästöpaineista. Omaishoidon tuen kriteerit – erityisesti vammaispalveluissa – tulee saada kuntoon ja vastaamaan muihinkin kuin liikkumisen ja toiminnan haasteisiin.
Emilia Knaapi
yksilöasioiden jaoston jäsen
Länsi-Uudenmaan hyvinvointialue
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Osaa esiintymästä ei kannata enää louhia, ja silloin menetetään työpaikkoja, investointeja ja verotuloja.
Kirjoitus on Helsingin Sanomien lukijan mielipide.
Helsingin Sanomatkirjoitti(27.6.)kaivosten verotuksesta ja teki johtopäätöksen, että ”jotkin kunnat voivat laskea kunnallisveron nollaan”.
Esitys kaivosmineraaliverolain muuttamisesta on parhaillaan lausunnolla elokuun alkuun saakka. Hallitus esittää kaivosmineraaliveron nelinkertaistamista.
Vähälle huomiolle on jäänyt se, että suuri veronkorotus toimintakustannuksiin lyhentää kaivosten toiminta-aikaa. Kattaakseen veronkorotukset pitää louhia parhaimpia osia esiintymästä. Osaa esiintymästä ei kannata enää louhia, ja silloin menetetään työpaikkoja, investointeja ja verotuloja. Viinan ja tupakan veronkorotukset voidaan lisätä hintoihin mutta kaivosmineraaliveroa ei, koska Kiinan ja Venäjän päästöintensiivinen tuotanto pitää hintatason alhaalla.
Toinen ihmetyksen aihe on samaan aikaan valmistelussa oleva kaivosten sähköveroluokan korotus, jossa louhinnan ja malmin käsittelyn sähkövero moninkertaistetaan.
Veronkorotukset ovat merkittäviä ja aiheuttavat vaikeuksia useille kaivoksille ja seuraamuksia kansantaloudelle. Kehittäminen ja investoinnit jäävät taka-alalle, mutta tuonti kukoistaa. Merkitystä Suomen laajalle metalliteollisuudelle ei pidä aliarvioida. Sähköveron korotus puolestaan estää tehokkaasti kaivosten sähköistymisen ja ylläpitää fossiilitaloutta. Samalla se vaikuttaa Suomessa toimivien maailmanluokan kaivosteknologiayhtiöiden toimintaedellytyksiin.
Pekka Suomela
Kaivosteollisuus ry
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Helsingin pitkät perinteet keltavihreistä raitiovaunuista, sinisistä busseista ja voimakkaan oranssista metrosta ovat olleet asioita, jotka on haluttu säilyttää, ja entisestään jopa vahvistaa.
Kirjoitus on Helsingin Sanomien lukijan mielipide.
Jukka Rahkokysyi(HS Mielipide 27.6.), millaistalogiikkaa Helsingin seudun liikenne (HSL) noudattaa liikennevälineiden värityksessä.
Helsingin seudun liikennevälineet ovat elävä ja tunnistettava osa kaupunkia ja kaupunkikulttuuria. Väreillä on väliä asiakkaillemme. Liikennevälineiden värityksen lähtökohtana ovat eri liikennemuodot. Helsingin pitkät perinteet keltavihreistä raitiovaunuista, sinisistä busseista ja voimakkaan oranssista metrosta ovat olleet asioita, jotka on haluttu säilyttää, ja entisestään jopa vahvistaa.
Liikennevälineiden väripaletti on alkanut muotoutua vuodesta 2010, jolloin HSL aloitti toimintansa koko Helsingin seudun liikenteen tilaajana. Kuten Rahko totesi, HSL:n ilmeen myötä bussien sekalainen värikirjo on yhtenäistynyt, vaikka HSL:n busseja liikennöi noin kymmenen eri bussiyhtiötä. Oranssit bussit ajavat linjoja, joiden liikennöinti on metromaisen tiheää liikennettä ja reitiltään runkomaista keskeisine vaihtopaikkoineen. Rahko nosti esiin myös huomion, että runkolinjabussit eivät aina ole oransseja. Tässä tapauksessa kyse on ollut mitä todennäköisimmin yllättävästä tilanteesta, jossa runkolinjalle tarkoitettu linja-auto on jouduttu korvaamaan sinisellä bussilla, jotta vuoro ei jää kokonaan ajamatta.
Pikaratikan metallinhohtoinen sinivihreä sävy on valittu pikaratikkaliikenteelle niin, että se erottuu liikennemuotona ja värinä kantakaupungin ratikoiden vihreästä. Väri on käytössä erillisillä radoilla kulkevilla linjoilla, kuten linjalla 15 ja tulevalla Vantaan ratikalla. Pikaratikoiden tapaan valkoinen keula ja HSL:n liikennevälineistä tuttu pyöreä kaarimuoto värittävät jatkossa myös kaupunkiratikoiden uusia vaunuja.
HSL-alueen lähijunaliikenteen violetti väri valikoitui 2015 lähijunien väriksi, jotta se erottuu VR:n kaukojunista. Tuolloin sekä lähijunat että kaukojunat olivat sävyltään vaaleanvihreitä. Lähijunien vihreä väri valittiin Pääkaupunkiseudun Junakalusto oy:n omistamiin juniin vuonna 2007 ennen HSL:n perustamista. Violettien junien vanhimmat teippaukset ovat lukuisien pesukertojen haalistamia. Teippausten uusiminen alkaa tästä päästä.
Liikennevälineiden lisäksi värejä käytetään matkustajainformaatiossa, kuten HSL:n Reittioppaassa, jossa selkeästi toisistaan erottuvat värit helpottavat liikennemuodon tunnistamista myös suositussa digipalvelussamme.
Anu Koskinen
markkinointi- ja brändipäällikkö, HSL
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Ilman selkeää lupausta siitä, mitä palveluja julkinen terveydenhuolto tarjoaa, kansalaisen oikeudet jäävät epäselviksi.
Kirjoitus on Helsingin Sanomien lukijan mielipide.
Helsingin Sanomatnosti esiin terveydenhuollon palvelulupauksen tarpeen(HS 25.6.). Kirjoitus osuu ytimeen. Ilman selkeää lupausta siitä, mitä palveluja julkinen terveydenhuolto tarjoaa, kansalaisen oikeudet jäävät epäselviksi ja järjestelmä vaikeasti johdettavaksi. Täytyy arvuutella, millaiseen yhteisin verovaroin kustannettavaan hoitoon on oikeutettu.
Finanssiala on kannattanut palvelulupauksen määrittelyä sosiaali- ja terveydenhuollossa jo toistakymmentä vuotta.
Onkin tervetullutta, että pääministeriPetteri Orpon(kok) hallitus on ohjelmassaan sitoutunut terveydenhuollon palveluvalikoiman määrittelyyn. Toteutuessaan tämä luo perustan, jolle myös yksityinen palvelutarjonta voi rakentua täydentämään julkista terveydenhuoltoa ja tarjoamaan lisäpalveluja niille, jotka niitä haluavat.
Terveyden ja hyvinvoinnin laitos (THL) julkaisi hiljattain raportin kansainvälisten terveydenhuoltomallien soveltamisesta Suomeen.
Yhtenä mallina oli nostettu esiin puhtaasti yksityiseen vakuutukseen pohjautuva malli, jollainen on käytössä esimerkiksi Alankomaissa. Siinä kansalaiset ostavat haluamaltaan vakuutusyhtiöltä pakollisen terveysvakuutuksen ja yhtiöt sopivat terveydenhoidon järjestämisestä yksityisten toimijoiden kanssa. Perusvakuutuksen päälle kansalaisella on mahdollisuus hankkia itse kattavampi vakuutus.
On hienoa, että THL tarkastelee ennakkoluulottomasti myös vakuutuspohjaista ratkaisua ja analysoi sen mahdollisia etuja ja toisaalta ongelmia sekä lainsäädännöllisiä esteitä. THL:n selvityksestä kannattaisi ottaa vakuutuspohjaisesta mallista onkeen ainakin Helsingin Sanomienkin esiin nostama sote-palveluiden selkeä määrittely ja rajaaminen.
Suomalaisen vakuutusalan tavoitteena on, että sote-palvelujen selkeämmällä määrityksellä yksityisten palveluiden tarjoaminen olisi helpompaa ja myös kansalaiset voisivat pohtia, haluavatko täydentää julkisen puolen tarjoamaa yksityisin ratkaisuin.
Uskomme, että näin suomalainen terveydenhoito paranisi. Tärkeintä on, että kaikki Suomessa saavat hoitoa.
Suomessa on jo nyt useita pakollisiin vakuutuksiin perustuvia järjestelmiä, jotka toimivat tehokkaasti ja oikeudenmukaisesti: liikennevakuutus, työntekijöiden tapaturmavakuutus ja eläkevakuutus ovat tästä hyviä esimerkkejä.
Keskustelu terveydenhuollon tulevaisuudesta tarvitsee ennakkoluulottomuutta. Palvelulupaus on selkeä askel terveydenhuollon ongelmavyyhdin ratkaisussa, eikä sen ottamiseen tarvita valtaisaa järjestelmämuutosta.
Tulevaisuuden hyvinvointiyhteiskunta tarvitsee julkisen ja yksityisen sektorin vahvaa kumppanuutta.
Arno Ahosniemi
toimitusjohtaja
Finanssiala ry
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Teknologia ja automaatio mahdollistavat monien työtehtävien jakamisen tai keventämisen.
Kirjoitus on Helsingin Sanomien lukijan mielipide.
Suuriosa meistä käyttää elämänsä parhaat vuodet työntekoon – usein oman hyvinvointinsa kustannuksella. Työelämä sellaisena kuin sen tunnemme ei ole enää kestävä. On aika luopua ajatuksesta, että ihmisarvo perustuu työntekoon ja tuottavuuteen.
Moni kokee nykyään työnsä raskaaksi, kiireiseksi tai merkityksettömäksi. Työuupumus ja mielenterveysongelmat lisääntyvät etenkin nuorten aikuisten keskuudessa. Silti yhteiskunta pitää kiinni mallista, jossa työ on elämän ensisijainen tarkoitus ja menestyksen mittari.
Teknologia ja automaatio mahdollistavat monien työtehtävien jakamisen tai keventämisen. Näitä edistysaskeleita tulisi hyödyntää ihmisten hyväksi. Sen sijaan, että pyrimme jatkuvaan kasvuun, meidän tulisi tavoitella enemmän aikaa – aikaa levätä, oppia, huolehtia toisistamme ja elää.
Ratkaisuja on. Perustulo, nelipäiväinen työviikko ja joustavammat työurat voisivat jakaa työn tasaisemmin ja vapauttaa ihmiset nykyisestä työn ja vapaa-ajan epätasapainosta. Työ voi säilyä osana elämää, mutta sen ei tarvitse olla sen keskipiste.
Meidän ei tarvitse tehdä enemmän – meidän täytyy elää paremmin.
Jari Mattila
Pori
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Huomio on viipymättä käännettävä erikoislääkärikoulutuksen edellytysten turvaamiseen peruskoulutusmäärän kasvattamisen sijasta.
Kirjoitus on Helsingin Sanomien lukijan mielipide.
Lääketieteellistentiedekuntien sisäänottoa on lisätty voimakkaasti 2000-luvulla. Kymmenen viime vuoden aikana työikäisten lääkärien määrä on kasvanut noin kolmellatuhannella. Nyt heitä on yli 23 000 ja joka vuosi 300–400 aiempaa enemmän.
Vaikka erikoislääkärien määrä kasvaa vastaavasti, miksi esimerkiksi psykiatreista ja lastenneurologeista on pulaa jatkossakin?
Erikoislääkärienmäärän kehityksestä on tehty ennusteita 1990-luvulta alkaen. Kuitenkin säännöllisesti päivitettävä erikoislääkärikoulutuksen tarvearviointi ja koulutuksen ohjaaminen eri aloille käynnistyivät aivan liian myöhään, vasta viime vuosikymmenellä. Nyt tiedämme, että psykiatristen alojen, monien sisätautialojen ja diagnostisten alojen koulutusta pitäisi lisätä merkittävästi.
Lääketieteen erikoisaloja on viisikymmentä. Nuorista lääkäreistä yli 90 prosenttia haluaa erikoistua, mutta kiinnostus eri aloille vaihtelee. Kirurgisille aloille, naistentauteihin, ihotauteihin ja akuuttilääketieteeseen hakee koulutustarvetta enemmän nuoria lääkäreitä. Sen sijaan esimerkiksi veritautien erikoislääkäreistä on tulossa vakava pula ja lastenpsykiatrian näkymät ovat huolestuttavat.
Erikoislääkärivajeiden vuoksi työtehtäviä on tulevaisuudessa jaettava eri tavoin kuin aiemmin. Esimerkiksi lastenlääkärit voivat joutua ottamaan lisääntyvästi vastuuta neurologisten ja psykiatristen lapsipotilaiden hoidosta. Tällaiset uudet tarpeet edellyttävät täydennyskoulutuksen tuntuvaa vahvistamista. Vaarana on, että erityisosaamista vaativille tehtäville ei aina ole tekijöitä.
Huomioon viipymättä käännettävä erikoislääkärikoulutuksen edellytysten turvaamiseen peruskoulutusmäärän kasvattamisen sijasta. Valmistuville lääkäreille tulee tarjota uraohjausta. Erikoistuvien lääkärien koulutuspolku on pitkä ja siihen saattaa syntyä katkoja, sillä sopivia erikoistumispaikkoja ei aina ole tarjolla. On varmistettava koulutuksen sujuvuus terveyskeskuskoulutuksesta keskussairaalajaksolle ja yliopistoklinikkaan esimerkiksi yhteisillä vakansseilla.
Oppiminen vaatii ohjausta ja ohjaus resursointia – toisin sanoen erikoislääkäreitä, joilla on oman työn ohella aikaa kouluttaa. Jos erikoislääkäreitä on liian vähän ja heidän työmääränsä on ylimitoitettu, julkisen sektorin vetovoima työpaikkana kärsii. Samalla vähenevät erikoistuvien lääkärien kouluttajat. Psykiatrisilla aloilla vuosikymmenien aliresursointi näkyy erityisen selvästi. Vaikka kehityksestä on kauan kannettu huolta, työoloja on edelleen heikennetty, potilaan ja lääkärin kohtaamista on vähennetty ja paperityötä lisätty.
Pitkänja vaativan koulutuksen läpikäyneen erikoislääkärin työuralle on luotava kannustavat näkymät: mahdollisuus keskittyä potilastyöhön ja ammatilliseen kehittymiseen sekä edellytykset tieteelliseen tutkimustyöhön. Määräaikaisuuksien sijaan tulee perustaa pysyviä virkoja lääkäritarvetta vastaavasti. On luotava olosuhteet, joissa työ kaikilla erikoisaloilla vetää puoleensa.
Haluammeko säilyttää terveydenhuoltomme korkean tason vai ottaa askeleita taaksepäin?
Auli Juntumaa
hallituksen varapuheenjohtaja
Johanna Rellman
valtuuskunnan jäsen
Jussi Pohjonen
hallituksen puheenjohtaja
Suomen Erikoislääkäriyhdistys
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Omaishoitajien taakkaa voidaan keventää, jos päättäjät niin haluavat.
Kirjoitus on Helsingin Sanomien lukijan mielipide.
Väsynytmuistisairaan omainenkuvasi (HS Mielipide 6.7.) karusti arkeaan puolisonsa kanssa ja varsin ymmärrettävää loppuunpalamistaan.
Miten yhteiskuntamme arvostaa omaishoitajien ympärivuorokautista työtä?
Lakisääteiset vapaapäivät, kolme kuukaudessa, eivät monestikaan toteudu, sillä sopivaa paikkaa hoidettavalle ei omalla paikkakunnalla ole. Tai hoidettava ei suostu lomapaikalle lähtemään.
Rahallinen palkkio on pieni, ja siitä maksetaan vero. Palkkio saattaa pienentää omaishoitajan kokonaistuloja verotuksen vuoksi. Omaishoitajien palkkioita tulisi parantaa tai vähintään muuttaa tulo verottomaksi.
Se, joka ei tee omaishoitajuussopimusta, ei välttämättä saa kunnalta kolmea vapaapäivää kuukaudessa.
Helposti toteutettava konkreettinen apu omaishoitajalle olisi kotimiespalvelu. Muistisairaan seuraksi tulisi joku henkilö kotiin, jolloin omaishoitaja pääsisi omille asioilleen.
Omaishoitajan työ on kaikilla mittareilla mitattuna arvokasta. Rahallisesti arvioituna yksi hoivakotipaikka maksaa kunnalle noin 3 000–6 000 euroa kuukaudessa. Omaishoitajan hoitopalkkio on tänä vuonna 472–1 337 euroa kuukaudessa.
Olen tavannut useita omaishoitajia, jotka hoitavat puolisoaan tai vanhempaansa oman terveytensä menettämisen uhalla. Eräs omaishoitaja sai sydäninfarktin, jolloin sänkyyn hoidettava muistisairas yritti huutamalla saada apua.
Muistisairaan avunhuuto ei kanna kauas.
Miten kauan päättäjiä pitää ravistella, ennen kuin he oivaltavat omaishoitajien tekemän työn arvon ja kykenevät tekemään päätöksiä sen mukaan?
Meillä ei ole varaa polttaa loppuun yhtään omaishoitajaa. Omaishoitajien taakkaa voidaan keventää, jos päättäjät niin haluavat.
Tiina Harjulehto
geriatrian erikoislääkäri
Espoo
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Kauneusalan työstä, sen tekijöistä ja heidän suhteistaan asiakkaisiin tarvitaan tietoa.
Kirjoitus on Helsingin Sanomien lukijan mielipide.
Sosiaalisessamediassa on jälleen kerran ihmetelty joitain Suomen Akatemian rahoituspäätöksiä ja lehdistökin on nostanut aihetta esiin. Hyvässä taustoittavassa kommentissaan (HS 1.7.) myös toimittajaNetta Palokalliokommentoi ”hassuja” käsitteitä ja turhaksi väitettyjä tutkimuksia.
Maahanmuuttajanaisten työn ja yrittäjyyden tutkimus ei ole turhaa tai vähemmän tärkeää kuin muut rahoitusta saavat tutkimusaiheet. Työskentely kynsisalongeissa on monen erityisesti Aasiasta ja Itä-Euroopasta saapuneen maahanmuuttajanaisen toimeentulokeino. Kauneus- ja hyvinvointiyrittäjyys on kasvava talouden ala niin Suomessa kuin muuallakin Euroopassa. Kauneusalan työstä, sen tekijöistä ja heidän suhteistaan asiakkaisiin tarvitaan tietoa.
Poliitikkojen näkemykset tutkimusaiheen erikoisuudesta osoittavat asiaan perehtymättömyyttä. Tutkimuksessa käytettävät käsitteet ovat usein vieraita tutkimusalan ulkopuolisille, koska kyse on asiantuntijatyöstä, joka edellyttää syvällistä perehtymistä aiheeseen. Feminisoitu työ on tavanomainen työelämäntutkimuksen käsite, joka voi viitata esimerkiksi työn naisvaltaisuuteen, työssä tarvittaviin taitoihin ja niihin liittyviin sukupuolitettuihin oletuksiin. Käsitettä käytetään ymmärtämään työn luonnetta ja sen yhteiskunnallista kontekstia.
Sosiaalisessa mediassa on herättänyt huomiota myös se, että rahoituspäätöksillä tuetaan Suomen ulkopuolella tehtävää tutkimusta. Niin metsätutkimuksen, kynsisalonkien kuin monen muunkin tutkimuskohteen osalta globaalit yhteydet ovat huomattavia eikä hyvää tutkimusta voi aina toteuttaa kapeasti kansallisissa puitteissa. Vertailevat tutkimusasetelmat tuottavat usein monipuolista tietoa ja toisella puolella maailmaa toteutettu tutkimus voi tuoda merkittäviä tuloksia tai kehittää tutkimusmenetelmiä.
Kansainvälisiin tutkijoihin kohdistuva rasistinen vihapuhe, jota keskusteluun on liittynyt, on tuomittava laajasti. Yksittäisten tutkijoiden leimaaminen ja moniportaisen arvioinnin läpikäyneiden tutkimushankkeiden julkinen riepottelu herättää kysymyksiä kasvavasta uhasta akateemiselle vapaudelle. Akateemista vapautta mittaavan kansainvälisen mittariston mukaan Suomen sijoitus on romahtanut kahdessa vuodessa sijalle 47. Politiikkojen olisi herättävä puolustamaan akateemista vapautta, ei rapauttaa sitä.
Suvi Keskinen
etnisten suhteiden professori
Lena Näre
sosiologian professori
Helsingin yliopisto
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Suomen hallituksen tulisi ottaa aktiivinen rooli sääntelyn purkamisessa.
Kirjoitus on Helsingin Sanomien lukijan mielipide.
Euroopan komissioon alkanut tehdä rivakasti töitä eurooppalaisen teollisuuden kilpailukyvyn puolesta. Hyvä niin, koska maanosallamme on monia haasteita. Talouskehitys on ollut valitettavan hidasta verrattuna Yhdysvaltoihin ja Aasian jätteihin.
Yksi keskeinen kilpailukykykokonaisuus on ollut sääntelyn purkaminen. Eniten huomiota on kiinnitetty yritysvastuusääntelyyn. Turhan sääntelyn purkamisen tiellä pitäisi kuitenkin vielä kiihdyttää vauhtia.
Suomen hallituksen tulisi ottaa aktiivinen rooli tässä työssä. Jokaisen ministeriön tulisi johdonmukaisesti etsiä yhdessä yrityskentän kanssa purettavia sääntelykohteita. Kun nämä olisi löydetty, tulisi niitä nostaa esiin samanmielisten maiden kanssa Euroopan unionin tasolla. Suomalaisilla olisi mahdollisuus tuoda ratkaisukeskeisesti esityksiä vahvistamaan kilpailukykyä.
Esimerkiksi sahateollisuudessa edelleen epäselvyyden keskellä oleva metsäkatoasetus ja kiristynyt uusiutuvan energian direktiivi sopisivat hyvin sääntelyn keventämisen piiriin. Kyseiset esimerkit nostavat kustannuksia ja heikentävät kilpailukykyä, ja niiden vaikutus ylevien tavoitteiden puolesta on marginaalinen.
Euroopassa ei olla vielä menetetty mitään, mutta aikaa ei ole hukattavaksi. Kilpailukykyä vahvistavien päätösten, kuten sääntelyn purkamisen, aika on nyt.
Tino Aalto
Sahateollisuus ry:n toimitusjohtaja
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"On tarpeen pysähtyä miettimään, miten ja missä vaiheessa oppimisprosessia tekoälyä kannattaa hyödyntää, jotta se tukee ajattelutaitojen kehittymistä eikä korvaa sitä.
Kirjoitus on Helsingin Sanomien lukijan mielipide.
Tekoälynhyödyntämisen vaikutuksesta ajattelukykyymme on käyty vilkasta keskustelua (HS 1.6.,HS Mielipide 5.6.ja15.6.). Samaan aikaan tekoälyn yleistymisen kanssa ylioppilaskokeiden tehtävänantoihin ollaan tekemässä muutoksia, kun syksystä 2026 alkaen ylioppilaskokeisiin lisätään monivalinta-, aukko- sekä lyhyitä vastauksia vaativia tehtäviä Ylioppilastutkintolautakunnan toimintamenoihin kohdistuvan leikkauksen takia. Sekä lukioiden opiskelijat (HS Mielipide 16.5.) että opettajat (HS Mielipide 24.4.) ovat huolissaan ylioppilaskokeen muutoksen vaikutuksesta osaamisen arviointiin ja ajattelutaitoihin.
Ajattelutaitojentutkijoina sekä reaaliaineiden opettajina ja opettajankouluttajina jaamme huolen sekä tekoälyn lisääntyneen käytön että ylioppilaskokeisiin toteutettavan muutoksen vaikutuksesta lukiolaisten ajattelutaitoihin. Reaaliaineiden opetussuunnitelmat, opetus ja tämänhetkiset ylioppilaskokeet antavat mahdollisuuden ajattelutaitojen monipuoliselle kehittymiselle.
Reaaliaineiden opiskelu vaatii pitkien tekstien sisäistämistä ja kirjoittamista, mutta myös monenlaisten aineistojen, esimerkiksi tilastojen, valokuvien, karttojen ja kuvaajien, käsittelyä, tuottamista ja tulkintaa, mikä kehittää erilaisia ajattelutaitoja: muistia, ymmärrystä, taitoa käyttää, analysoida ja arvioida oppimaansa sekä uuden luomista.
Tekoälylle voi jo tällä hetkellä ulkoistaa omaa ajatteluaan. Se voi muun muassa tehdä tiivistelmän tekstistä, laatia diagrammin, vertailla kahta asiaa tietystä näkökulmasta tai tuottaa raportin sisällysluettelon.
On tarpeenpysähtyä miettimään, miten ja missä vaiheessa oppimisprosessia tekoälyä kannattaa hyödyntää, jotta se tukee ajattelutaitojen kehittymistä eikä korvaa sitä. Olemme ajattelutaitojemme varassa myös tekoälyn käyttäjinä, jotta pystymme ymmärtämään tekoälyn välittämää tietoa, hahmottamaan asioiden välisiä suhteita ja niiden muodostamia kokonaisuuksia sekä arvioimaan hyödyntämämme tiedon luotettavuutta.
Ylioppilaskokeen muutos syksystä 2026 alkaen sisältää riskin tehtävänantojen vaatimien ajattelutaitojen kapeutumisesta niin sanottuihin alempiin ajattelutaitoihin, kuten muistamiseen, jos monivalinta-, aukko- ja lyhyesti vastattavat tehtävät eivät edellytä aineistojen tulkintaa. Korkeampia ajattelutaitoja, kuten analysointia ja arviointia vaativat tehtävät edellyttävät usein aineistojen hyödyntämistä.
Ylioppilaskokeen muutos aiheuttaa haasteita ylioppilaskokeiden tehtävien suunnitteluun. Kokonaisuuden kun on jatkossakin oltava linjassa valtakunnallisen opetussuunnitelman perusteiden ja opetuksen toteutuksen vaatimien ajattelutaitojen kanssa.
Suomalainenlukiokoulutus tarjoaa mahdollisuuden oppia monipuolisesti erilaisia tietoja ja taitoja, minkä vuoksi suurella osalla lukiosta valmistuvilla opiskelijoilla on hyvät jatko-opintovalmiudet. Toivomme, että lukiokoulutukseen kohdistuvat muutokset eivät syö tätä hyvää, vaan tulevaisuudenkin lukiolaisilla olisi mahdollisuus kehittää ajattelutaitojaan monipuolisesti.
Kirsi Valta-Hulkkonen
maantieteen ja biologian lehtori, opettajankouluttaja
Eerika Virranmäki
maantieteen ja biologian lehtori, opettajankouluttaja
Anne Pellikka
maantieteen ja biologian didaktiikan yliopistolehtori, opettajankouluttaja
Oulun yliopisto
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Marjan siemenet leviävät lintujen ulosteen kautta, ja marjakasvustoa syntyy uusiin paikkoihin.
Kirjoitus on Helsingin Sanomien lukijan mielipide.
Kohtaon taas se aika. Ihmisiä hoputetaan metsään marjoja poimimaan, etteivät ne ”mätäne metsiin”. Moni marjayrittäjä valittaa, ettei saa ulkomaista halpatyövoimaa. Äkkiä pitää myös poimia kaikki marjat puutarhassa, etteivät linnut syö kaikkea.
Metsien marjat eivät ole luonnon lahja yksistään meille, vaan ne ovat tärkeä osa marjakasvien elinkaarta. Marjat ovat suvullisen lisääntymisen tuote. Kahden kasviyksilön perimän yhdistyminen varmistaa, että kasvien geneettinen perimä pysyy vahvana, mikä auttaa sopeutumaan vaihteleviin oloihin.
Jos kaikki marjat poimitaan, varsinkin jos hyvin tuottavat yksilöt revitään koneellisesti, kasvit lisääntyvät pelkästään rönsyinä, jotka ovat geneettisesti identtisiä eivätkä juurikaan tuota uutta marjasatoa.
Uusien marjakasvien syntyminen vaatii lintujen apua. Linnut ”tankkaavat” marjoja loppukesästä selviytyäkseen pitkästä muuttomatkasta tai talvehtimisesta. Marjan siemenet leviävät lintujen ulosteen kautta, ja marjakasvustoa syntyy uusiin paikkoihin.
Linnut, jotka selviytyvät muuttomatkasta tai talvehtimisesta tekevät hyvää työtä puutarhoissa, pelloilla ja metsissä. Kun linnunpoikaset kuoriutuvat alkukesästä, ne tarvitsevat paljon proteiinia kasvaakseen. Niiden tärkein proteiinilähde ovat hyönteiset, ja lintuvanhemmat hävittävät tehokkaasti pensaissa esiintyviä tuholaisia.
Joten jättäkää vain marjoja metsiin ja pihapensaisiin hyvällä omatunnolla, niin linnut hoitavat tuholaiset ensi kesänä.
Marjat eivät mätäne luonnossa.
Karl Åkerman
Parainen
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Kapitalismi on ajautunut ylikuumentuneeseen tilaan, jossa jatkuva kasvu on välttämätöntä romahduksen estämiseksi.
Kirjoitus on Helsingin Sanomien lukijan mielipide.
Janne Silvennoinenkuvasi(HS Mielipide 2.7.)kapitalismia ihmiskunnan suurimmaksi voitoksi korostaen erityisesti sen historiallisesti ainutlaatuista vapautta luovaa voimaa. Toisaalta monet pitävät kapitalismia ihmiskunnan ja planeetan suurimpana uhkana ja syöpänä. Keskustelu on usein mustavalkoista. Ei eroteta, että vesikin liikaa juotuna on tappavaa, ja paraskin ruoka vie hautaan, jos sitä ei syö kohtuudella.
Kuten Silvennoinen kirjoitti, kapitalismi on palvellut ihmiskuntaa pitkään, luonut vapautta sekä mahdollistanut historiallisen vaurauden kasvun nostaen ihmisiä äärimmäisestä köyhyydestä keskiluokkaan. Luotonanto, tulevaisuuteen luottamisen taloudellinen ilmentymä, on yksi kapitalismin tärkeimmistä palikoista: ajatus siitä, että taloudellista piirakkaa voidaan ja kannattaa kasvattaa kaikkien eduksi.
Kapitalismi on kuitenkin ajautunut ylikuumentuneeseen tilaan, jossa jatkuva kasvu on välttämätöntä romahduksen estämiseksi – ja tämä kasvuriippuvuus uhkaa yhä vakavammin myös luonnon kestokykyä ja koko planeettaa. Talousjärjestelmämme tila muistuttaa Tšernobylin ydinreaktoria, joka muuttui epävakaaksi, kun sitä ajettiin lähellä ääriasetuksia.
Onko mahdollista vakauttaa talousjärjestelmä – ja sen vaikutus luontoon ja planeettaan – ennen kuin on liian myöhäistä? Vastaus voi löytyä tekoälystä ja sen mahdollistamasta uudesta maailmasta. Tekoäly voisi auttaa resurssien optimaalisessa ja tasa-arvoisessa jakamisessa, vähentää hukkaa ja luoda uudenlaisia liiketoimintamalleja, jotka eivät perustu jatkuvalle kasvulle.
Tekoäly voi myös joko ratkaista ilmasto- ja luontokriisin tai pahentaa niitä merkittävästi. Sama pätee konflikteihin. Todellinen supertekoäly saattaa olla lähempänä kuin uskommekaan. Meidän on aloitettava välittömästi keskustelu siitä, miten varmistamme supertekoälyn palvelevan ihmiskunnan ja planeettamme parasta.
Jarmo Jonkka
kirjailija, ekonomi, Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Oikeustieteellisten pääsykokeet eivät olleet kaikille saavutettavia, eikä sitä voi oikeuttaa tarjotuilla mukautuksilla.
Kirjoitus on Helsingin Sanomien lukijan mielipide.
Yliopistojenopiskelijavalintojen kehittämishankkeen 2022–2025 ohjausryhmän puheenjohtajaMarja Sutelaja valintakoetyöryhmän puheenjohtajaAntti Ainevastasivat (HS Mielipide 27.6.) mielipidekirjoitukseemme (HS 25.6.), jossa arvostelimme oikeustieteen valintakoetta vammaisia ihmisiä syrjiväksi. He kuvaavat yleisesti valintakoeuudistuksen tavoitteita, mutta sivuuttavat oikeustieteen valintakoetta koskevat erityiskysymykset.
Esimerkiksi lääketieteen, kauppatieteiden ja psykologian valintakokeissa käytettiin joko lukion oppimääriä, koetilaisuudessa jaettavaa aineistoa tai sellaista ennakkomateriaalia, joka oli koetilanteessa käytettävissä. Oikeustieteessä koe perustui sen sijaan muun ohessa 200-sivuiseen julkaisuun, joka hakijan oli omaksuttava alle kolmessa vuorokaudessa.
Jos hakija pyysi tekstin kuunneltavakseen Sutelan ja Aineen kuvaamalla tavalla Celia-palvelusta, pelkkä kuunteleminen vei aikaa yli 20 tuntia. Yliopistojen opintojaksojen mitoitusohjeen mukaan tällaisen tekstin opiskeluun pitäisi varata vähintään 60–90 opiskelijan työtuntia. Hakijoille annettiin siis tehtävä, jota pidetään yliopistopedagogisesti mahdottomana. Tekstin omaksumiseen käytetty aika oli kenelle hyvänsä lyhyt. Syrjivä se oli sellaisille vammaisille, joilla tekstin prosessointi on keskimääräistä hitaampaa.
Sutelan ja Aineen mielestä oli lainsäädännön näkökulmasta riittävää, että hakijoille oli järjestetty erilaisia mukautuksia, vaikka ne olivat vain niiden käytössä, jotka olivat kuukausia etukäteen ja valintakokeen luonnetta tietämättä osanneet ennakoida, että mukautuksille olisi tarvetta. YK:n vammaissopimusta valvova YK:n vammaiskomitea on todennut, ettei saavutettavan aineiston tarjoamiseen velvoitettu voi oikeuttaa saavutettavuuden laiminlyöntiään erilaisilla mukautuksilla. Jää kantelu- tai valitusinstanssien asiaksi arvioida yksilökohtaisesti, kenelle koejärjestelyt muodostuivat lopulta syrjiviksi.
Tuomas Mylly
oikeustieteen professori
Turun yliopisto
Pauli Rautiainen
sosiaalioikeuden yliopistonlehtori
Itä-Suomen yliopisto
Martin Scheinin
ihmisoikeuksien ja kansainvälisen oikeuden professori, EUI ja Lundin yliopisto
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Sairaaloihin kohdistuvia iskuja sodissa ei saa normalisoida.
Kirjoitus on Helsingin Sanomien lukijan mielipide.
Väkivaltasairaaloita ja hoitohenkilökuntaa kohtaan on lisääntynyt vuosi vuodelta konflikteissa eri puolilla maailmaa. Safeguarding Health in Conflict -koalition tuoreen raportin mukaan vuonna 2024 terveydenhuoltoa vastaan hyökättiin yli 3 600 kertaa konflikteissa ympäri maailmaa ja yli 900 terveydenhuollon työntekijää tapettiin. Vuoden 2025 aikana terveydenhuoltoon on isketty muun muassa Gazassa, Ukrainassa, Sudanissa ja Haitissa.
Kansainvälinen humanitaarinen oikeus yksiselitteisesti velvoittaa suojelemaan sairaaloita konflikteissa ja kieltää iskujen kohdistamisen potilaisiin, terveydenhuollon henkilöstöön, sairaaloihin ja lääkintäkuljetuksiin. Hyökkäykset terveydenhuoltoon ja siviileihin vaikuttavat kuitenkin tulleen systemaattiseksi osaksi sodankäyntiä, ja tekijät jäävät usein rangaistuksetta. Gaza on järkyttävä esimerkki tästä kehityksestä. Iskuilla on laajoja vaikutuksia. Kun sairaaloita joudutaan sulkemaan, potilaat jäävät ilman kipeästi tarvitsemaansa hoitoa.
Sairaaloihin kohdistuvista iskuista ei saa tulla normi sodissa. Terveydenhoidon ammattilaisille on taattava mahdollisuus tehdä työnsä ilman pelkoa väkivallan kohteeksi tai sodankäynnin välineeksi joutumisesta.
Suomen hallituksen on toimittava yhdessä muiden maiden kanssa sen puolesta, että potilaita sekä humanitaarista apua ja sairaanhoitoa tarjoavia ihmisiä suojellaan. Suomen on puolustettava humanitaarisen oikeuden kunnioittamista. Hyökkäykset on tutkittava sotarikoksina ja niistä vastuussa olevat on saatettava oikeuden eteen.
Hyökkäys terveydenhuoltoon on hyökkäys ihmisyyttä vastaan. Terveydenhoidon ammattilaisten ja potilaiden on saatava olla turvassa – Gazassa ja kaikkialla maailmassa.
Janne Aaltonen
toiminnanjohtaja, Lääkäriliitto
Millariikka Rytkönen
puheenjohtaja, Tehy
Samuli Tarvainen
vt. toiminnanjohtaja, Lääkärit ilman rajoja
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Hyvä työelämäpuhe tarvitsee rinnalleen realistista puhetta työelämän murroksesta, sen jännitteistä ja niistä ovista, jotka eivät avaudu kaikille.
Kirjoitus on Helsingin Sanomien lukijan mielipide.
Tomi Kielomuistutti ansiokkaasti (HS Mielipide 3.7.), kuinka suomalainen työelämä on kehittynyt hyvään suuntaan: joustot ovat lisääntyneet, johtaminen on inhimillisempää ja työhyvinvointiin panostetaan. Näistä on syytä iloita ja niitä kannattaa edelleen vahvistaa.
Samalla keskusteluun on tärkeää tuoda työelämän toinen puoli: työelämä ei liene rikki niille, jotka siihen pääsevät. Tarkoitan, että yhä useammalle haasteena ei ole työn tekeminen sinänsä, vaan ylipäänsä mahdollisuus päästä sisään työelämään ja näyttää kyntensä siellä.
Tänä päivänä korostuvat entistä enemmän kyvykkyys verkostoitua, itsensä markkinointi ja oman osaamisen sanoittaminen eri konteksteissa. Ilman näitä taitoja moni jää osaamisestaan huolimatta ulkopuolelle.
Työelämä jatkuvasti vaihtuvissa suhdanteissa on yhtä turbulenssia. Yhä harvempi tekeekin työtä vakituisessa työsuhteessa. Työtä tehdään kasvavassa määrin yrittäjinä, kevytyrittäjinä, freelancereina ja vuokratyösuhteissa. Joillekin tämä merkitsee vapautta, mutta useimmille meistä jatkuvaa epävarmuutta toimeentulosta ja kuulumisen tunteesta.
Kun puhumme hyvästä työelämästä, meidän on kysyttävä: kenelle työelämä on hyvä? Ja ketkä jäävät näkymättömiin? Työelämä ei ole valmis.
Yhteiskuntamme eriarvoistuu kovaa kyytiä. Sosiaaliturvan turvaverkko vuotaa kuin seula, eikä eläkkeen kertyminen ole enää itsestäänselvyys.
Hyvä työelämäpuhe tarvitsee rinnalleen realistista puhetta työelämän murroksesta, sen jännitteistä ja niistä ovista, jotka eivät avaudu kaikille. Vasta kun näitä kysymyksiä uskalletaan nostaa esiin, voimme rakentaa työelämää, jossa jokaisella on todellinen mahdollisuus olla mukana.
Kirsi Elina Kallio
organisaatiokehittäjä, työelämätutkija
Nokia
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Valitettavasti suomalaisiin korkeakouluihin hakeutumisessa esiintyy esteellisyyttä.
Kirjoitus on Helsingin Sanomien lukijan mielipide.
Helsingin Sanomienmielipidesivulla on keskusteltu, tapahtuiko oikeustieteellisen pääsykokeessa syrjintää vai ei (25.6.,27.6.). Valitettavasti suomalaisiin korkeakouluihin hakeutumisessa esiintyy esteellisyyttä.
Viime vuonna HS uutisoi, miten sairaanhoitajaksi opiskelemaan hakenutta vaadittiin poistamaan kuuloimplantti kesken kokeen (9.6.2024). Tämä todettiin syrjiväksi (HS 10.6.2024,HS 11.6.2024). Samanlaisia esimerkkejä on lukuisia. Olemme havainneet muun muassa tilanteita, joissa hakijan toimittamia hakumateriaaleja on yli- tai alitulkittu syrjivästi, valintakoe on esitetty vain kirjallisesti ilman mahdollisuutta kuunnella sitä, tai valintakokeessa on käytetty käsitteitä tai elementtejä, joita osa hakijoista ei voi kulttuuritaustan, näkövamman tai muun syyn takia ymmärtää siten kuin kokeen laatija olettaa. Osa hakijoista ei näin ollen saa tosiasiallista mahdollisuutta osoittaa omaa osaamistaan.
Vaikka korkeakouluihin hakeutumisen saavutettavuus paranee pikkuhiljaa, perillä ei vielä olla. Hakijaa ei aina opasteta riittävästi mahdollisuuksistaan ja oikeuksistaan saada kohtuullisia mukautuksia. Erityisjärjestelyjä koskevat tiedot, ohjeet ja avut voivat olla liian hankalasti löydettävissä. Pääsykokeen tilassa voi olla esteetön kiertotie pyörätuolilla liikkuvalle, mutta ei reittiopasteita. Sinällään aivan kohtuullisia mukautuksia ei välttämättä edes myönnetä.
Jaamme oikeustieteen professorienhuolen. Korkeakouluun hakeutumista värittää taustaoletus, että kyvykkyys liittyisi muka ensisijaisesti ei-vammaisiin henkilöihin, mikä ei pidä paikkaansa. Olemme opettaneet monia opiskelijoita, joilla on ollut jokin oppimisvaikeus tai toimintarajoite. He ovat menestyneet erinomaisesti opinnoissaan ja työllistyneet hyvin.
Syrjivä pääsykoe on usein seurausta tiedon ja ohjeistusten puutteesta. Tämä on onneksi usein melko helppoa ja edullista korjata, kunhan se otetaan asiaksi. Koko hakuprosessia on tarkasteltava ja kehitettävä säännöllisesti saavutettavuuden kannalta. Näin saadaan parempi hakuprosessi jokaiselle.
Mar Alaranta
kauppatieteiden tohtori, ammatillinen opettaja, vapaa tutkija
Iiris Happo
kasvatustieteen tohtori, erityisopettaja
Minna Rollins
kauppatieteiden tohtori, professori
Richards College of Business
University of Georgia
Yhdysvallat
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"EU:n täytyy palauttaa diplomatia ja aseidenriisunta osaksi turvallisuuspolitiikkaansa.
Kirjoitus on Helsingin Sanomien lukijan mielipide.
Iraninja Israelin välinen aseellinen yhteenotto on toistaiseksi päättynyt, mutta ydinsodan uhka ei ole kadonnut. Yhdysvallat ja Israel suorittivat laajoja ilmaiskuja Irania vastaan estääkseen maan ydinaseohjelman etenemisen. Sen sijaan on olemassa todellinen riski, että Iran pyrkii nyt entistä päättäväisemmin kehittämään omaa ydinasettaan. Vaikka suora kriisi olisi ohi, sen seuraukset heijastuvat pitkään: alueellinen ja globaali vakaus horjuu, ja jännitteet suurvaltojen, kuten Yhdysvaltojen, Venäjän ja Kiinan, välillä kasvavat entisestään.
Nyt myös Euroopassa on alettu puhua yhteisestä ydinaseesta. Ajatus on vaarallinen. Se tarkoittaisi todennäköisesti ydinsulkusopimuksen romuttumista ja paluuta 1960-luvulle, aikaan ennen kansainvälisiä rajoitteita. Silloin maailma havahtui siihen, että kyse on aseista, jotka voivat tuhota koko planeetan. Eikö historian opetuksilla ole enää mitään merkitystä?
On syytä suhtautua kriittisesti väitteisiin, että turvallisuus lisääntyy sotilaallisella varustautumisella ja ydinasepelotteella. Todellisuudessa tällainen kehitys ruokkii asevarustelukierrettä ja kasvattaa eskalaation riskiä. Samalla diplomatia ja neuvottelut jäävät sivuun. Sotaan varautumisesta voi tulla itseään toteuttava ennustus. Suomessakin on korostettu, että Naton viimesijainen pelote on ydinase. On kuitenkin kestämätöntä, että koko ihmiskunnan tulevaisuus voi yhä riippua yksittäisten johtajien päätöksistä.
Yhdysvalloilta ei voi odottaa johtajuutta ydinaseriisunnassa. Siksi EU:n on otettava aloitteellinen rooli. EU:n täytyy palauttaa diplomatia ja aseidenriisunta osaksi turvallisuuspolitiikkaansa. Vaikka maailma on muuttunut, ydinaseriisunta ei ole menettänyt merkitystään. Sen tarve on suurempi kuin vuosikymmeniin.
Merja Kyllönen
europarlamentaarikko (vas)
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Nettikasinoiden markkinointi sosiaalisessa mediassa ja nuorille suunnattuna on kiellettävä. Vaikuttajien on kannettava vastuunsa.
Kirjoitus on Helsingin Sanomien lukijan mielipide.
Käärijänyhteistyö nettikasinon kanssa osoittaa, miten rahapelit tuodaan vaikuttajien avulla suoraan nuorten arkeen. Kun artisti mainostaa kasinoa, hän osallistuu sen normalisointiin. Viesti on selvä: tämä on hyväksyttyä, jopa ihailtavaa.
Suomessa yli 150 000 ihmistä pelaa niin, että siitä aiheutuu kohtalaisia tai vakavia haittoja. Yli 700 000 on kokenut haittoja läheisensä pelaamisesta. Peliriippuvuus on sairaus, joka vie talouden, ihmissuhteet ja pahimmillaan elämän.
Nettikasinot tarjoavat nopeita ja koukuttavia pelejä. Ne toimivat usein valvonnan ulkopuolella, ilman tappiorajoja tai vastuullisen pelaamisen tukitoimia. Silti niiden markkinointia näkyy yhä enemmän sosiaalisessa mediassa suomalaisten vaikuttajien tileillä.
Vaikuttajat eivät ole vain mainonnan välikäsiä. He ovat osa mekanismia, joka tekee pelaamisesta näkyvää, hyväksyttyä ja houkuttelevaa. Yksi mainos voi riittää siihen, että ihminen retkahtaa uudelleen, jopa vuosien tauon jälkeen.
Nuoret ovat erityisen alttiita vaikuttajamarkkinoinnille. Pelit esitetään väylänä menestykseen ja suosioon, ei riippuvuuteen, konkurssiin ja masennukseen. Mitä enemmän pelejä markkinoidaan, sitä enemmän syntyy haittoja. Tämä on tutkittu ja todettu ilmiö.
Suomen hallitus valmistelee parhaillaan siirtymistä lisenssijärjestelmään, jossa uusia toimijoita päästettäisiin rahapelimarkkinoille. Malli ei itsessään estä haittoja – pikemminkin päinvastoin, jos sääntely ei pysy mukana.
Tanskassa rahapeliongelmat kaksinkertaistuivat vuosina 2016–2021 lisenssimallin käyttöönoton jälkeen. Ruotsissa rahapeliriippuvuuden diagnoosin saaneiden itsemurhakuolleisuus on 15-kertainen muuhun väestöön verrattuna.
Hollannissa urheilusponsorointi ja kohdistamaton rahapelimainonta on kielletty, koska markkinointi riistäytyi nopeasti käsistä sen jälkeen, kun peliala avattiin kilpailulle.
Jos Suomi aikoo avata markkinoita, on samalla rajoitettava rahapelien näkyvyyttä. Erityisesti nettikasinoiden markkinointi sosiaalisessa mediassa ja nuorille suunnattuna on kiellettävä. Vaikuttajien on kannettava vastuunsa. Nyt puhutaan ihmisten terveydestä ja elämästä – ei imagosta.
Hannu Jouhki
toimitusjohtaja
A-klinikkasäätiö
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Olen saanut kokea vaikenemista, ohittamista ja työyhteisöstä ulos sulkemista.
Kirjoitus on Helsingin Sanomien lukijan mielipide.
Helsingin Sanomaton kertonut äskettäin Portugalin suurlähettilään epäasiallisesta käytöksestä. Monet nyökkäilevät tunnistavasti, sillä epäasiallisesti käyttäytyvä johtaja voi sattua jossain vaiheessa uraa myös omalle kohdalle. Niin kävi minullekin.
Epäasiallinen käytös ei aina ole näkyvää huutamista ja raivokohtauksia. Joskus se on hienovaraisempaa, mutta silti kohteeksi joutuvalle äärimmäisen kuormittavaa. Olen saanut kokea vaikenemista, ohittamista ja työyhteisöstä ulos sulkemista.
Työpanoksen sijaan on arvosteltu persoonaani. Virallisissa juhlapuheissa johto muistaa toki mainita tavoitteeksi monimuotoisen ja hyvinvoivan työyhteisön, mutta käytännössä työpaikallani vaalitaan samankaltaisten ja samanmielisten hovia.
Hiljaisuus tällaisten tilanteiden edessä ei ole neutraalia. On hienoa, että Portugalin suurlähetystön koko henkilökunta on allekirjoittanut ilmoituksen epäasiallisesta käytöksestä, jolloin kukaan ei yksin joudu johdon silmätikuksi. Moni vaikenee pelätessään seurauksia – ja juuri siksi näistä asioista on tärkeää puhua julkisesti.
Yksi kaikkien ja kaikki yhden puolesta
Julkaisemme kirjoituksen poikkeuksellisesti nimimerkillä.
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Kotona lääkkeetön vanhus saa palvelutalossa nopeasti useita lääkkeitä ilman kunnollisia selityksiä niiden tarpeellisuudesta tai yhteisvaikutuksista.
Kirjoitus on Helsingin Sanomien lukijan mielipide.
Olenseurannut läheltä omaisteni siirtymistä palvelutaloon ja saattohoitoon, ja huomannut, kuinka raskaasti eri hoitoyksiköiden toimintakulttuuri ja arvot vaikuttavat ikäihmisten kohteluun. Erityisesti lääkitys on herättänyt huolta: kotona lääkkeetön vanhus saa palvelutalossa nopeasti useita lääkkeitä ilman kunnollisia selityksiä niiden tarpeellisuudesta tai yhteisvaikutuksista. Lääkityksen seuraukset voivat olla vakavia, kuten sekavuutta ja elämänlaadun heikkenemistä. Näissä tilanteissa myös vanhuksen ja omaisten ääni on jäänyt usein kuulematta.
Kysynkin, paraneeko elämä lääkemäärää kasvattamalla vai kadottaako se jotakin olennaista ihmisyydestä.
Lääkäreillä on suuri vastuu hauraiden asiakkaiden hoidossa, mutta päätöksenteon taustalla on usein kysymys siitä, kenen parhaaksi se tehdään: asiakkaan, omaisten vai järjestelmän. Lähimmäisten ja asiakkaan tahto ja tunteet ovat kuitenkin tavoitettavissa, kun heitä kuunnellaan aidosti.
Erityisesti on raskasta nähdä, kuinka liiallinen lääkitys vie vanhukselta ilon ja minuuden. Onko silloin kyse hyvästä elämästä?
Tarkoitukseni ei ole syyttää yksittäisiä hoitajia tai lääkäreitä. Mielestäni tarvitaan laajempaa arvopohjaista keskustelua sekä muutoksia toimintamalleihin ja lääkityksiin.
Palvelujen yksityistäminen voi tuoda taloudellisia etuja mutta myös heikentää asiakaskeskeisyyttä ja palvelujen laatua. Markkinahakuisuus ei saisi mennä hoidon inhimillisyyden edelle. On tärkeää, että palvelut todella palvelevat asiakkaita eivätkä vain tuota taloudellista voittoa.
Ikääntyvä omainen
Julkaisemme kirjoituksen poikkeuksellisesti nimimerkillä.
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Puun pienpoltto aiheuttaa tiheästi asutulla alueella päästöjä, jotka pahimmillaan saattavat jäädät tuntukausiksi naapurien haitaksi.
Kirjoitus on Helsingin Sanomien lukijan mielipide.
Puunpienpolttoa pidetään edullisena keinona lämmittää pientaloja. Tämä edullisuus näkyykin vain polttajalle jos hänellekään. Puun pienpoltto aiheuttaa tiheästi asutulla alueella päästöjä, jotka pahimmillaan saattavat jäädät tuntukausiksi naapurien haitaksi. Näiden pienhiukkasten vaarallisuus on tunnettu fakta, ja nyt olisikin tärkeintä määrittää hinta näille.
Haluaisin kääntää asian niin, että pienpolttajan naapurin ei tarvitsisi huolehtia asiasta vaan saastuttajan. Nyt on pienpolttajien vuoro käydä kysymässä naapureiltaan, mihin hintaan he suostuvat ottamaan vaarallisia pienhiukkasia asuntoihinsa. Tulisiko tulisijojen käyttö edelleen edulliseksi vai kannattaisiko investoida savukaasujen suodattimeen? Ilmaista puun poltto ei ole.
Marko Stenman
diplomi-insinööri, Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Jos hyppää sänkyyn ventovieraan kanssa, siitä jää puuttumaan jotain olennaista.
Kirjoitus on Helsingin Sanomien lukijan mielipide.
Ystävystykääensin. Oppikaa tuntemaan toisianne paremmin. Opetelkaa kuuntelemaan ja puhumaan, vaikeistakin asioista. Vasta sen jälkeen on petipuuhien vuoro, ja nekin turvallisesti vasta avioliiton suojassa.
Seksisuhde on parhaimmillaan maraton, joka kestää vuosikymmeniä. Jos hyppää sänkyyn ventovieraan kanssa, siitä jää puuttumaan jotain olennaista.
Ihminen on kokonaisuus, eikä yhtä osa-aluetta voi eristää muista. Silloin helposti rikkoo itsensä. Malttakaa ensin keskittyä yhteyden luomiseen henkisesti. Avioliitossa ehtii sitten rauhassa harjoitella myös fyysistä yhteyttä.
Sari Ahola
sosionomi
Tampere
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Toivon, että tulevaisuudessa myös monikulttuurisesta taustasta tuleva nuori voi sanoa ääneen: ”Minä kuulun tänne. Tämä on minun kotini.”
Kirjoitus on Helsingin Sanomien lukijan mielipide.
Nuoruudessarakennetaan omaa identiteettiä ja suunnataan kohti tulevaisuutta. Mutta mitä tapahtuu, kun nuori on syntynyt tai kasvanut Suomessa ja puhuu sujuvaa suomea, mutta kokee silti olevansa ulkopuolinen? Tämä on monen vieraskielisen tai kaksikielisessä perheessä kasvaneen nuoren kokemus nykypäivän Suomessa.
Harjoitteluni ja työni kautta olen nähnyt läheltä, miten syrjäytyminen ja osattomuuden tunne hiipivät osaksi nuoren arkea. Monet ulkomaalaistaustaiset nuoret puhuvat hyvää suomea ja ovat käyneet koulunsa Suomessa. Silti he kohtaavat tilanteita, joissa heidän kielitaitoaan tai osallistumistaan kyseenalaistetaan – joskus nimen tai ulkonäön vuoksi.
Tällaista arjen mikroeriarvoisuutta on vaikea mitata, mutta sen vaikutukset voivat olla syviä ja pitkäaikaisia. Moni nuori kokee, ettei kuulu oikein mihinkään – ei täysin kantaväestöön mutta ei myöskään maahanmuuttajayhteisöön. Tämä välitilassa oleminen voi heikentää itsetuntoa ja luoda epävarmuutta oman paikan löytämisestä suomalaisessa yhteiskunnassa. Nämä nuoret kysyvät: ”Miksi minun täytyy aina todistaa, että olen riittävän suomalainen?”
Kielen osaaminen ei riitä, jos nuori ei tunne olevansa osa yhteisöä.
On tärkeää pohtia, kumpi kykenee paremmin tukemaan maahanmuuttajataustaisia nuoria: kantasuomalainen ammattilainen, joka tuntee järjestelmän, vai maahanmuuttajataustainen, jolla on omakohtaista kokemusta integraatiosta.
Monet ulkomaalaistaustaiset nuoret kertovat aikovansa muuttaa pääkaupunkiseudulle, jossa on helpompi löytää ystäviä ja ympäristö, jossa voi olla oma itsensä ilman jatkuvaa selittelyä. Tämä on huolestuttavaa, sillä pienemmät kunnat menettävät motivoituneita ja aktiivisia nuoria juuri silloin, kun heitä tarvittaisiin eniten. Onko näillä nuorilla ylipäätään tulevaisuutta Suomessa?
Samaan aikaan Suomi kansainvälistyy nopeasti. Se näkyy konkreettisesti kasvavana palvelutarpeena eri väestöryhmille. Järjestötoiminta muuttuu, ja monilla toimijoilla on nykyään monikulttuurinen asiakaskunta, jossa toimitaan usein monella eri kielellä. Tämä edellyttää kulttuurista herkkyyttä, selkokielen käyttöä ja saavutettavuuden huomioimista.
Jos yhteisöllisyys ei synny luonnollisesti, kuka ottaa vastuun sen rakentamisesta? Onko se kunnan, järjestöjen, ammattilaisten, yksilöiden vai valtion tehtävä? Yhteiskunnallinen ilmapiiri rakentuu ylhäältä alas: jos päätöksenteko ja viranomaiset suhtautuvat monimuotoisuuteen myönteisesti ja yhdenvertaisesti, heijastuu se myös arjen asenteisiin. Ilman aktiivista vastuunkantoa moni jää ilman ääntä, paikkaa ja osallisuutta.
Toivon, että tulevaisuudessa myös monikielisestä tai monikulttuurisesta taustasta tuleva nuori voi sanoa ääneen: ”Minä kuulun tänne. Tämä on minun kotini.”
Angela Heikkilä
yhteisöpedagogi, opiskelija
Kirjoitus on tehty osana Humakin yhteisöpedagogi (amk)-opintojen Nuoruus elämänvaiheena -opintojaksoa.
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Opiskeluhuollon kuraattorin tarjoama tuki on sosiaalipalvelua, ei terveydenhuoltoa.
Kirjoitus on Helsingin Sanomien lukijan mielipide.
Helsingin Sanomissakerrottiin (17.6.)Pohjois-Savon ratkaisuistaterapiatakuun toteutukseen liittyen. On muistettava, että terapiatakuun toimeenpanossa lasten ja nuorten oikeus terveydenhuoltoon on turvattava ja tunnistettava ammattilaisten eri roolit.
YK:n lapsen oikeuksien sopimus takaa jokaiselle lapselle ja nuorelle oikeuden tarpeenmukaisiin terveyspalveluihin – myös ehkäisevään tukeen ja varhaiseen hoitoon. Terapiatakuusta keskusteltaessa unohtuu kuitenkin usein, että opiskeluhuollon kuraattorin tarjoama tuki on sosiaalipalvelua, ei terveydenhuoltoa. Se ei voi korvata terveydenhuollon ammattihenkilön arviota eikä kaventaa nuoren oikeutta terveyspalveluihin.
Kuraattorit tukevat lasten ja nuorten hyvinvointia sosiaalialan asiantuntijoina. He vahvistavat tunne- ja vuorovaikutustaitoja sekä muuta sosiaalista tukea kouluyhteisössä. Työ on ennalta ehkäisevää, tukevaa ja yhteisöllistä. Se ei sisällä mielenterveysoireiden arviointia eikä tapahdu ensisijaisesti terveydenhuollossa käytetyin menetelmin.
Mielenterveysoireita havaitessaan kuraattori ohjaa lapsen tai nuoren terveydenhuollon ammattilaisen, kuten terveydenhoitajan, psykologin tai psykiatrisen sairaanhoitajan, arvioon. Terveydenhuollon rinnalla kuraattorit voivat tarjota psykososiaalista tukea esimerkiksi ryhmätoimintojen kautta ja huolehtia siitä, että yksilöllisiin tarpeisiin vastataan kokonaisvaltaisesti.
Mielenterveyspalvelujen saatavuus edellyttää selkeitä työnjakoja, riittäviä resursseja ja sujuvaa yhteistyötä eri toimijoiden välillä. Opiskeluhuollossa kuraattorit työskentelevät terveydenhuollon toimijoiden rinnalla, mutta he eivät voi eikä heitä tule velvoittaa paikkaamaan ehkäisevää tukea ja varhaista hoitoa, joka kuuluu terveydenhuollon vastuulle. Oikeus terveyspalveluihin on jokaisen lapsen ja nuoren perusoikeus – ei tulkintakysymys.
Jaana Kähkönen
laillistettu sosiaalityöntekijä, yhteiskuntatieteiden maisteri, puheenjohtaja
Eija Tommo
laillistettu sosiaalityöntekijä, yhteiskuntatieteiden maisteri, hallituksen jäsen
Koulukuraattorit ry – Skolkuratorer rf
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Ylikulutus ei ole yksilön virhe, vaan järjestelmän suunniteltu seuraus.
Kirjoitus on Helsingin Sanomien lukijan mielipide.
Keskustelukierrätysmuodin ympäristövaikutuksista on tärkeä(HS 2.7.), mutta usein keskustelun suunta osuu väärään kohteeseen. Kiertotalousyrittäjiä ei tule syyttää ylikulutuksesta. Me emme aiheuta sitä – me vastaamme siihen.
Ylikulutus ei ole seurausta yksilöiden huonoista valinnoista. Se on järjestelmän tarkoin rakennettu lopputulos.
Kuluttamisesta tehtiin elämänmuoto jo sata vuotta sitten. Tuotannon tehokkuuden varmistamiseksi ihmisiä alettiin kouluttaa kuluttajiksi. Syntyi koneisto, jossa uusi on aina parempi, ja vanha tuntuu väärältä – ei siksi, että se olisi käyttökelvotonta, vaan koska joku saa meidät tuntemaan niin.
Trendejä kierrätetään yhä nopeammin, jotta vaatteet ”vanhentuvat” mielissämme. Algoritmit ja ärsykkeet ruokkivat jatkuvaa tyytymättömyyttä. Lopulta vaatekaappi on täynnä, mutta silti päällepantavaa ei tunnu löytyvän.
Tässä maailmassa kiertotalousyrittäjät tekevät korjaustyötä. Käytetty vaate ei ole täydellinen ratkaisu, mutta se on selvästi parempi kuin uuden ostaminen. Valtaosa vaatteiden päästöistä syntyy jo tuotantovaiheessa – siksi uudelleenkäyttö on ratkaisevan tärkeää.
Me emme halua, että ihmiset ostavat enemmän. Me haluamme, että ihmiset ostavat fiksummin. Järjestelmä, joka palkitsee tuhlaamisen ja vaikeuttaa kestävää toimintaa, on se, jota tulee haastaa. Kiertotalous on osa ratkaisua – ei ongelmaa.
Sienna Kruk
toimitusjohtaja
second hand -merkkivaatteiden osto- ja myyntipalvelu, Emmy
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Helsingin ydinkeskusta on ainutlaatuinen ja houkutteleva paikka, mutta kaupunkisuunnittelussa pitää pystyä parempaan.
Kirjoitus on Helsingin Sanomien lukijan mielipide.
Paavo Rautio(HS Pääkirjoitus 15.6.)jaJan Vapaavuori(HS 12.6.)ilmaisivat kirjoituksissaan syvän huolensa Helsingin ydinkeskustan elinvoimasta. Kirjoitukset veivät ajatukseni Tallinnaan, jonne tein jokavuotisen matkan keväällä. Tallinnassa on aina jotain uutta ja vanhaa, joka saa ihmisen viihtymään. Mikä on siis oman kotikaupunkini tilanne, jonka katuja olen tallannut syntymästäni asti?
Meren läheisyys on kaupunkiamme läheisimmin kuvaava ominaisuus. Yhdenkään toisen Itämeren alueen pääkaupungin keskusta ei sijaitse niin lähellä avomerta kuin Helsingin. Tämä tekee kaupungistamme ainutlaatuisen.
Onkin sääli, että merellisen kaupunkimme keskeisillä paikoilla sijaitsevat Eteläsatama ja Katajanokanlaituri näyttävät vuosi vuodelta laiva- ja rahtisatamilta eloisan kaupunkiympäristön sijaan. Lähtökohdat ovat hyvät, kaupunkimme päättäjillä pitää vain olla luovaa pelisilmää, miten kaupunkimme keskustaa kehitetään houkuttelevaksi.
Helsinki Biennaali 2025 on loistava esimerkki kaupunkimme merellisyyden oikeanlaisesta hyödyntämisestä. Tiettyä rosoisuutta ja kansanomaisuutta kaupungin keskustasta jää kuitenkin kaipaamaan. Tallinna on oivalla ja luovalla tavalla säilyttänyt vanhoja teollisuusalueita osana modernia ja urbaania kaupunkiympäristöä.
Laajat kävelyalueet tuovat keskustaan ihmisiä, tämä on esimerkiksi kauppakeskusten suunnittelussa huomattu viime vuosina. Uusittu Itäkeskus on tästä oiva esimerkki. Mitä enemmän on tilaa oleskelulle, sitä viihtyisämpi keskusta on.
Kaupungin suunnittelusta vastaavien tulisi huomioida kaupunkimme historia ja jättää siitä näkyviä merkkejä nykyisille asukkailleen. Tämä vihjeeksi kaupungin uudelle valtuustolle, kun luotte vanhasta uutta tulevissa Helsingin hankkeissa.
Markku Aaltonen
Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Kapitalismi on nostanut miljardeja ihmisiä köyhyydestä ja mahdollistanut ennennäkemättömän kukoistuksen.
Kirjoitus on Helsingin Sanomien lukijan mielipide.
ToimittajaJussi Alrothesitti kirjoituksessaan(HS 19.6.)kapitalismin syvämerkityksen olevan, että ”kaikki on taloutta”. Kapitalismi ei kuitenkaan ole pelkkää taloudellista laskelmointia, vaan historiallisesti ainutlaatuinen vapauden järjestelmä, joka on nostanut miljardeja ihmisiä köyhyydestä ja mahdollistanut ennennäkemättömän kukoistuksen.
Kapitalismin todellinen syvämerkitys on yksilön vapaus tehdä valintoja omien arvojensa pohjalta. Juuri tämä vapaus on luonut maailman, jossa yhä useammalla on mahdollisuus etsiä elämäänsä syvempää merkitystä. Manifestoinnin kaltaiset ilmiöt eivät ole osoitus ”kapitalistisesta magiasta”, vaan sen suurimmasta saavutuksesta: olemme siirtyneet selviytymistaistelusta merkityksen etsintään.
Kapitalismi todella on maagista. Vielä muutama sukupolvi sitten esi-isämme elivät köyhyydessä, sidottuna turpeeseen ja päivittäiseen selviytymiskamppailuun. Nyt vapaa vaihdanta ja markkinatalous ovat luoneet yhteiskunnan, jossa tavallisella ihmisellä on varaa pohtia elämänsä syvempää tarkoitusta, löytyipä se sitten moderneista juhannustaioista tai kirjallisuuden klassikoista. Tämä ei ole rappiota, vaan ihmiskunnan suurin voitto.
Janne Silvennoinen
valtiotieteiden maisteri
Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Parantuneen siviilivalmiuden lisäksi saataisiin henkilöstöä sopimuspalokuntiin ja voitaisiin poistaa koulutuksen päällekkäisyyksiä.
Kirjoitus on Helsingin Sanomien lukijan mielipide.
Ukrainantilanne on avannut silmät siviilivalmiuden merkitykselle nyky-yhteiskunnassa.
Onneksi jatkossa puolustusmenoihin varatuista rahoista osa voidaan käyttää myös väljemmin puolustukseen liittyviin menoihin.
Siviilivalmiuteenväestönsuojelutehtäviin varatun henkilöstön määrä ja tehtävän edellyttämä koulutus on nykyisin osin riittämätöntä. Lisäksi samoja henkilöitä koulutetaan sekä Puolustusvoimien että siviilivalmiuden tehtäviin, joten koulutuksessa tulee turhaa päällekkäisyyttä.
Myös normaaliaikojen sopimuspalokuntien henkilöstön ikääntyminen ja haasteet henkilöstön riittävyydessä osalla paikkakunnista vaikeuttavat merkittävästi pelastustoimen palvelutuotantoa.
Ratkaisuon perustaa varusmiespalveluksen ja siviilipalveluksen rinnalle kolmas vaihtoehto, siviilivalmiuspalvelus (SVP). Siihen pääsisivät kutsunnoista fyysisesti ja psyykkisesti sopivat henkilöt.
Siviilivalmiuspalvelus alkaisi kahden kuukauden koulutusjaksolla, jossa opetettaisiin nykyisen sopimushenkilöstön koulutusjärjestelmän mukaiset perusosaamisen asiat sekä C-ajokortti. Koulutusjakso toteutettaisiin valtakunnallisessa Siviilivalmiuspalveluskeskuksessa (SVPK).
Koulutusjakson jälkeen siviilivalmiuspalveluksessa olevat siirtyisivät jatkamaan palvelusta sellaisille sopimushenkilöstön miehittämille paloasemille, joissa henkilöstön riittävyydessä on ollut puutteita. Palvelusta tekisi vuorossa kerrallaan aina vähintään kaksi siviilivalmiuspalveluksessa olevaa. He osallistuisivat pelastustehtäviin ja tukisivat sopimuspalokunnan toimintaa kaikin muinkin tavoin. Asemapalveluksen aikana koulutus jatkuisi pääasiassa etänä, mutta sisältäisi myös lyhyitä lähijaksoja SVPK:ssa.
Siviilivalmiuspalveluksenjälkeen henkilöt suunniteltaisiin osaksi väestönsuojeluorganisaatiota ja kertausharjoitukset olisivat mahdollisia. He saisivat myös pelastustoimen sopimushenkilöstön perusosaamisen ja mahdollisuuden toimia palveluksen jälkeen oman alueensa sopimuspalokunnassa.
Tulevat pelastusalan ammattilaiset valittaisiin siirtymäajan jälkeen pelastajakurssille suoraan siviilivalmiuspalveluksessa hyvin menestyneistä, ja pelastajakurssin opetussisällössä huomioitaisiin jo saadut valmiudet.
Järjestelmämaksaisi paljon, mutta sillä saadut hyödyt palvelisivat yhteiskuntaa merkittävästi parantuneena siviilivalmiutena. Lisäksi nykyinen varusmiespalveluksen ja siviilivalmiuden päällekkäiskoulutus poistuisi ja entistä merkittävästi useammin varusmiespalveluksen käyneet voisivat tosiasiassa myös toimia siinä joukko-osastossa, johon heidät on sijoitettu.
Myös sopimuspalokuntakoulutuksen päällekkäisyyksistä voitaisiin siirtymäajan jälkeen luopua ja pelastajakurssin järjestelyitä tarkastella uudestaan.
Johannes Ketola
pelastusylitarkastaja, Kuopio
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Millainen on hyvinvointiyhteiskunta, jossa hyvinvoinnin takaajana ei olekaan valtio?
Kirjoitus on Helsingin Sanomien lukijan mielipide.
Vihdoinkinmediassa esiintyy orastavaa pohdintaa käsitteistä hyvinvointivaltio ja hyvinvointiyhteiskunta, kunPauli Kettunenkyseenalaisti hyvinvointivaltion pelastamisen purkamalla sitä(HS Vieraskynä 5.6.). Kettunen esitti erinomaisen havainnon käsitteiden poliittisista luonteista, mutta tyytyi ainoastaan rinnastamaan käsitteet toisiinsa.
Poliittisissa strategiapajoissa on sisäistetty diskurssin merkitys. Tästä osoituksena Oikaisuja-palstalla korjattiin, ettei pääministeri suinkaan puhunut hyvinvointivaltiosta, vaan -yhteiskunnasta(HS 26.9.2024). Erityisesti oikeistohallitukselle on luonteenomaista pyrkiä minimoimaan valtion roolia.
Millainen on siis hyvinvointiyhteiskunta, jossa hyvinvoinnin takaajana ei olekaan valtio? Onko se mitään muuta kuin paluuta vanhaan, jolloin rikkailla yksilöillä oli moraalinen paine harjoittaa hyväntekeväisyyttä? Onko se mitään muuta kuin uskoa niin sanottuun valumaefektiin?
Jos ja kun hyvinvointivaltioideaali ei ole enää se utopia, jota yhteiskuntana haluamme ensisijaisesti tavoitella, mikä käsite määrittää pyrkimyksiämme paremmin? Oma ehdotukseni on markkinavaltio, tai jopa pro yritys -valtio. Toisin kuin Kettusen kilpailuvaltiokäsite, markkinavaltio ja pro yritys -valtio käsitteinä painottavat Suomen sisäistä tilaa – kuten hyvinvointivaltiokin käsitteenä teki.
Pekka Kuusela
Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Kansalaisaktiivisuutta kannattaisi kanavoida pienialaisten lupiiniesiintymien etsimiseen ja hävittämiseen käsityönä.
Kirjoitus on Helsingin Sanomien lukijan mielipide.
Kesäkuunaikana on monissa kunnissa ollut ilahduttavasti esillä vieraslajien torjuntakampanjat, joissa mobiilipelin avulla innostetaan asukkaita torjumaan erityisesti lupiineja. Nämä kampanjat ovat kasvattaneet tietoisuutta lupiinin haitallisuudesta vieraslajina ja myös herättäneet kansalaisaktiivisuutta ongelmaan puuttumiseksi.
Vieraslajitorjunnan vaikuttavuuden näkökulmasta ongelmallista on kuitenkin se, että lupiinien poistoa ei ole kampanjoissa kohdennettu strategisesti tärkeimpiin kohteisiin, kuten luonnoltaan arvokkaille niityille tai tienvarsille, joissa lupiinia on vasta vähän.
Monet tienvarret on menetetty lupiinille kymmenien metrien tai jopa kilometrien matkalta. Näiden esiintymien hävittäminen onnistuu vain isoilla työkoneilla. Erityisesti valtion ja kuntien kuuluu kantaa tästä vastuu. Lupiinien hävittäminen niittämällä on joka tapauksessa pitkä tie: niittämistä pitää jatkaa useita kertoja vuodessa 10–20 vuotta, jotta esiintymä voidaan tällä tavoin kukistaa. Toki kaikki niittäminen on hyvästä: se vähentää lupiinien leviämistä.
Kansalaisaktiivisuutta lupiinien torjunnassa kannattaisi sen sijaan kustannustehokkaasti kanavoida pienialaisten lupiiniesiintymien etsimiseen ja hävittämiseen käsityönä. Yksittäiset lupiinit on suhteellisen helppo kitkeä tai kaivaa pois juurineen, jolloin esiintymän saa kukistettua todennäköisesti muutamassa vuodessa. Näin estetään lupiinin leviäminen uusille alueille, sillä pienistä esiintymistä kasvaa nopeasti suuria.
Hyvin alkaneita ja suuren suosion saavuttaneita vieraslajien torjuntakampanjoita kannattaa ehdottomasti jatkaa ja kehittää strategisesti tärkeille alueille kohdentaen.
Sinikka Kunttu
ympäristökasvatuksen asiantuntija
Helsinki
Matti Aalto
luonnonsuojeluyrittäjä
Helsinki
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Kahdenkymmenen vuoden selibaatin jälkeen olemme vaimoni kanssa opetelleet seksielämää aivan alkeista. Toivottavasti meille annetaan vielä aikaa.
Kirjoitus on Helsingin Sanomien lukijan mielipide.
SosionomiSari Aholakirjoitti (HS Mielipide 4.7.), että seksisuhde on parhaimmillaan maraton. Ahola kehotti nuoria ensin ystävystymään ja tutustumaan sekä opettelemaan puhumaan ennen petipuuhia, joita Aholan mukaan voi turvallisesti hoitaa avioliiton suojissa.
Omaksuin saman ajatuksen rippipapiltani. Kunpa se niin helppoa olisikin ollut. Kun sitten opiskelijana olin yhä yrityksistäni huolimatta vailla tyttöystävää, tajusin kaikkien seurustelevien kavereideni poikkeuksetta jo harrastavan seksiä. Minulla ei ollut ketään, johon tutustua ja ystävystyä.
Aloin ymmärtää, että lievä ujouteni, seksuaalinen kokemattomuuteni ja niistä juontuva epävarmuuteni olivat stigmoja parisuhdemarkkinoilla.
Viimein lähes 26-vuotiaana sain elämäni ensimmäisen tyttöystävän, jolla myöskään ei ollut aiempaa seurustelukokemusta. Päädyimme melko pian naimisiin, ja kuvittelin aloittavani sen Aholan kuvaaman maratonin.
Vaan toisin kävi.
Puolisoni olikin kovin lapsirakas. Kun kolmas lapsemme viimein syntyi, puolisollani ei enää ollut lastenhoidolta voimia ja haluja seksiin, vaikka tein kotona kaikkeni kotitöiden ja isänä lapsiemme eteen. Omat vanhempamme asuivat kaukana, eikä meillä juuri ollut muita lastenhoitoresursseja.
Yhteisen ajan puutteessa etäännyimme toisistamme ja päädyimme kahdenkymmenen vuoden mittaiseen selibaattiin. Liittoon sitoutumisemme oli sen verran lujaa, ettemme eronneet suuresta pettymyksestäni huolimatta.
Nyt sitten lähes kuusikymppisinä olemme opetelleet avautumaan, puhumaan ja aloittamaan seksielämämme aivan alkeista, kun vaimoni vaihdevuodet ovat jo takana päin. Kun lapset on isoiksi kasvatettu ja meillä on aikaa toisillemme, yritämme palauttaa välillemme jo ajat sitten tuhoutuneen parisuhteen. Ehkä sitä seksiäkin ehdimme jonkin aikaa harrastaa, ennen kuin oma maratonimme päättyy jommankumman kuoleman tai sairauden takia. Toivotaan, että meille annetaan vielä aikaa.
Niin se elämä meni
Julkaisemme kirjoituksen
poikkeuksellisesti nimimerkillä.
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Ravintolan valinta menee usein sen mukaan, mistä saa gluteenitonta ruokaa.
Kirjoitus on Helsingin Sanomien lukijan mielipide.
ToimittajaReetta Malmberg kirjoitti osuvasti kolumnissaan(HS 1.7. )siitä, miten hankalaa erityisruokavaliota noudattavan ravintolassa käyminen on. Minun keliakiani takia joudumme käyttämään turhan paljon aikaa netissä surffailuun löytääksemme ravintolan, jossa saisin gluteenitonta ja hyvää ruokaa.
Valinnasta tekee erityisen vaikean se, että ravintoloiden nettisivuilta puuttuu usein maininta ruuan gluteenittomuudesta ja myös allergeeneista. Pöytävaraus jää helposti tekemättä ja mennään pariin tuttuun paikkaan syömään.
Aiempaan kotikaupunkiini Ouluun verrattuna pääkaupunkiseudun tilanne on selvästi heikompi.
Koska keliakia ei ole allergia tai omavalintainen ruokavalio, vaan sairaus, niin etukäteistieto on välttämätön. Toivoisin, että olisi edes maininta siitä, että annos voidaan tehdä myös gluteenittomana, esimerkiksi käytettäisiin lyhennettä GP (gluteeniton pyydettäessä). Olen valmis maksamaan lisähintaa varsinkin, jos ravintola tarjoaa itse valmistamiaan tuotteita, kuten pizzapohjan tai leivän.
Erilaisia suolistosairauksia sairastavia on yhä enemmän, ja gluteeniton ruokavalio helpottaa usein oireita. Ravintolan valinta menee usein sen mukaan, mistä saa sopivaa ruokaa kaikille. Ei riitä, että mainitaan menussa ”kysy henkilökunnalta”.
Esimerkiksi Italiassa ravintolat ilmoittavat parhaimmillaan jo ulkomainonnassa ”gluten free options”, sekä yleisesti tunnetulla GF-merkinnällä.
Lounasravintoloissa sentään merkinnät ovat ilahduttavasti nähtävillä, ja tarjonnasta voi todeta, että useimmat ruuat on mahdollista valmistaa laktoosittomuuden lisäksi myös gluteenittomina.
Kiitos lukuisille hotelleille, jotka ovat huomioineet aamiaistarjonnassa erilaiset ruokavaliot yhä paremmin. On ihana saada tuoretta leipää ja ehkä jopa jotain pientä itse leivottua aamupalalla.
Tiedon antaminen ja reseptin muokkaus ovat pieni vaiva siitä, että asiakas valitsee sinun ravintolasi, kahvilan tai hotellin.
Virpi Jääskö
Espoo
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Kunpa saisin laajasti tietoa poliitikkojen mielipiteistä tarvitsematta sietää algoritmien valtaa, vihapuhetta ja aivoterveyttä uhkaavaa somen sekamelskaa.
Kirjoitus on Helsingin Sanomien lukijan mielipide.
Kunpaolisi olemassa kotimainen palvelu, jonkinlainen digitaalinen viestiseinä, josta voisin lukea päättäjien, vallankäyttäjien ja viranomaisten itse kirjoittamia viestejä ja kannanottoja. Kunpa saisin laajasti tietoa poliitikkojen mielipiteistä tarvitsematta sietää algoritmien valtaa, vihapuhetta ja aivoterveyttä uhkaavaa somen sekamelskaa. Kunpa saisin nämä tiedot ilman tykkäyksiä, ”keskustelua” ja katselukertojen kyttäystä.
Voisin itse valita, kenen julkaisuja seuraan ja luen. Kun kaikkien viranomaisten viestintä löytyisi samasta paikasta, ei niidenkään tarvitsisi luottaa pelkkään hassutteluun ja viiden sekunnin sääntöön huomiota kalastaessaan. Demokratian vuoksi todella tarvitsisimme tällaista palvelua.
Päivi Kosunen
Jyväskylä
HS:n toimitus valitsee ja toimittaa mielipidekirjoitukset. Voit jättää mielipidekirjoituksen tai tutustua kirjoitusten periaatteisiin osoitteessawww.hs.fi/kirjoitamielipidekirjoitus/.",news
"Voik­kaan Mat­ti­las­sa, Sam­mon­po­lun ym­pä­ris­tös­sä, jat­ke­taan vii­me ke­sä­nä aloi­tet­tua hai­tal­li­sen vie­ras­kas­vin jät­ti­pal­sa­min tor­jun­taa. Kou­vo­lan kau­pun­gin jär­jes­tä­mis­sä kit­ke­mis­tal­kois­sa ovat mu­ka­na myös Poh­jois-Ky­men Luon­to ja Voik­kaan ky­läyh­dis­tys.
– Vii­me ke­sä­nä pääs­tin hy­vin al­kuun jät­ti­pal­sa­min tor­jun­nas­sa, ja nyt työ­tä jat­ke­taan. Urak­ka on val­ta­va, ja töi­tä esiin­ty­män nu­jer­ta­mi­ses­sa riit­tää vuo­sik­si, ker­too kau­pun­gin ym­pä­ris­tön­hoi­ta­jaPau­lii­na Kle­mo­latie­dot­tees­sa.
MyösAn­ja­lan Pe­ki­no­jal­la pi­de­tään tänä ke­sä­nä tal­koi­ta, jois­sa niin ikään tor­ju­taan jät­ti­pal­sa­mia. Aloit­teen pal­sa­mi­tal­koi­den jär­jes­tä­mi­ses­tä teki va­paa­eh­toi­nen luon­no­nys­tä­väAn­ne Ikä­hei­mo­nen.
– Kou­vo­lan kau­pun­gil­la ei ole riit­tä­väs­ti pal­kat­tua vä­keä hai­tal­lis­ten vie­ras­kas­vien tor­jun­taan. Sik­si va­paa­eh­toi­sia tar­vi­taan. En voi­nut vain kat­sel­la pal­sa­min re­hot­ta­mis­ta Pe­ki­no­jas­sa ja odo­tel­la, et­tä mil­loin kau­pun­ki te­kee asi­al­le jo­tain. Pää­tin tart­tua toi­meen ja jär­jes­tää tal­koot it­se, Ikä­hei­mo­nen ker­too.
Ikä­hei­mo­nenjär­jes­tää tal­koot kau­pun­gin lu­val­la ja tu­el­la.
– Kan­nus­tam­me asuk­kai­ta ak­tii­vi­seen toi­min­taan hai­tal­lis­ten vie­ras­kas­vien tor­jun­nas­sa. Kan­nat­taa roh­ke­as­ti ol­la yh­tey­des­sä ja pyy­tää lupa kit­ke­mi­seen. Se ir­to­aa var­mas­ti. Kit­ke­mi­seen tar­vi­taan ai­na maa­no­mis­ta­jan lupa, Kle­mo­la muis­tut­taa.
Jät­ti­pal­sa­miei ole myr­kyl­li­nen, ja sen tor­jun­ta on ver­rat­tain help­poa, kos­ka se on yk­si­vuo­ti­nen, li­sään­tyy vain sie­me­nis­tä ja ir­to­aa hel­pos­ti maas­ta juu­ri­neen. Sik­si tal­kois­sa tor­ju­taan jät­ti­pal­sa­mia kit­ke­mäl­lä.
Tal­koi­siin pu­keu­du­taan sään mu­kaan, mut­ta pit­kä­hi­hai­set ja -lah­kei­set vaat­teet sekä saap­paat ovat suo­si­tel­ta­via. Rank­ka­sa­teen sat­tu­es­sa tal­koot pe­ruun­tu­vat, mut­ta pie­ni ri­pot­te­lu ei tal­koi­ta es­tä. Kau­pun­ki tar­jo­aa tal­koo­lai­sil­le työ­kä­si­neet sekä pien­tä eväs­tä.",news
"His­to­ri­al­li­nen Kou­vo­lan Ka­sar­min­mä­ki täyt­tyy elo­kuun alus­sa kes­ki­ai­kai­ses­ta mu­sii­kis­ta, esi­tyk­sis­tä ja tai­don­näyt­teis­tä.
Ka­sar­min­mä­en ka­duil­la ja ku­jil­la kul­kies­sa voi koh­da­ta tu­len­nie­li­jän, bu­su­kin soit­ta­jan tai sir­kus­temp­pui­li­jan. Tai­ku­rit, noi­dat, loih­ti­jat ja en­nus­ta­jat viih­dyt­tä­vät kai­ke­ni­käi­siä mark­ki­na­vie­rai­ta ko­juil­laan. Vil­kas to­rie­lä­mä ja kä­si­työ­läi­set sekä ma­kei­ta ja suo­lai­sia herk­ku­ja tar­jo­a­vat ta­ver­nat ja ra­vin­to­lat täy­den­tä­vät kes­ki­a­jan tun­nel­maa.
Ryk­men­tin­puis­ton oh­jel­ma­la­val­la Lii­kis­tön Lei­ka­rit -ka­tu­soit­to­yh­tye tar­jo­aa kes­ki­ai­kai­sia me­lo­di­oi­ta ja ryt­me­jä inst­ru­ment­tei­naan säk­ki­pil­li, hui­lut, rum­pu, ir­lan­ti­lai­nen bu­su­ki, bor­du­na­har­mo­ni ja he­lis­ti­met.
Tu­li­tai­de­duo Tu­lux­xia loih­tii pa­raa­ti­ken­täl­le spek­taak­ke­lin, jos­sa näh­dään vä­li­ne­ma­ni­pu­laa­ti­on li­säk­si niin Suo­men etu­ri­vin tu­len­nie­len­tää kuin tu­len­pu­hal­lus­ta­kin. Lu­vas­sa on lop­pu­hui­pen­nus, jos­sa esiin­ty­jät peit­ty­vät to­del­li­seen ki­pi­nä­me­reen. Li­säk­si mark­ki­noil­la kier­tää van­han ajan tu­len­nie­li­jä ja maa­gi­ses­ti lei­ju­van sa­vun oh­jas­ta­ja.
Säi­lät­tä­ret ja Här­kä­tien lei­ka­rit tar­jo­aa ylei­söl­le kes­ki­ai­kai­sia mu­siik­ki­te­at­te­rie­si­tyk­siä sekä omin­ta­kei­sia sir­kus­temp­pu­ja. Här­kä­tien lei­ka­rit -yh­tye sä­es­tää ja Säi­lät­tä­rien esi­tys si­säl­tää veit­sil­lä jong­lee­raus­ta ja la­si­pul­lo­jen pääl­lä ta­sa­pai­noi­lua. Sir­kus­tai­det­ta sii­vit­tää ai­to kes­ki­ai­kai­nen mu­siik­ki mm. har­pul­la ja kam­pi­lii­ral­la soi­tet­tu­na.
GARS -his­to­ri­a­ne­lä­vöit­tä­jien so­ti­la­säk­sii­si­näy­tös Pa­raa­ti­ken­täl­lä on miek­kai­lu­näy­tös 1600-lu­vun asui­hin pu­keu­tu­nei­ne esiin­ty­ji­neen. Näy­tök­ses­sä nä­kyy ja kuu­luu, kun tai­tu­rit esit­tä­vät muo­dos­tel­mas­sa am­mun­taa 1600-lu­vun mus­ke­teil­la. Ko­men­not ka­jah­te­le­vat rum­mun tah­dit­ta­es­sa mus­ke­töö­rien liik­kei­tä, mus­ke­tit pauk­ku­vat ja il­mas­sa lei­jai­lee oi­ke­aa sa­vua ja ruu­din­tuok­sua.
Uu­det tut­ta­vuu­det Luma Lin­ses­sa ja Loh­kea Li­ta­li jär­jes­tä­vät lap­sil­le kes­ki­ai­kai­sil­la kep­pi­he­vo­sil­la rat­sas­tus­ta. Hy­vän­tuu­li­nen las­ten­tai­ku­ri Pui­jon Tor­vi tar­jo­aa vuo­ro­vai­ku­tus­ta, huu­mo­ria ja tai­kuut­ta. Lap­set pää­se­vät myös avus­ta­maan tai­ka­tem­puis­sa. Te­at­te­ri Tai­ga-Ma­ton esi­tyk­ses­sä Saa­ga pie­nes­tä vii­kin­gis­tä ker­too pie­nes­tä vii­kin­ki­po­jas­ta, jos­ta hy­vien pää­mää­rien sin­nik­kääl­lä ta­voit­ta­mi­sel­la syn­tyy oi­kea rau­han­neu­vot­te­li­ja so­tais­ten mai­den vä­lil­le. Myös Sir­kus Bra­vuu­ri esiin­tyy.
Kes­ki­ai­ka­fes­ti­vaa­lia on vie­tet­ty Kou­vo­las­sa vuo­des­ta 2009. Ta­pah­tu­ma jär­jes­tet­tiin al­kuun Wer­lan ai­ka -ni­mel­lä Jaa­las­sa. Vii­me vuo­si­na est­ra­dik­si on muo­dos­tu­nut Ka­sar­min­mä­ki, joka si­jait­see hy­vin lä­hel­lä kes­ki­ai­kai­ses­sa tie­lu­et­te­los­sa­kin mai­nit­tua Vii­pu­rin­tie­tä.
Ka­sar­min­mä­ki on osa 1910-lu­vul­la Ve­nä­jän kei­sa­ri­kun­nan I maa­il­man­so­dan kyn­nyk­sel­lä to­teut­ta­maa laa­jaa, val­ta­kun­nal­lis­ta so­ti­las­ra­ken­nus­han­ket­ta ja ol­lut käy­tös­sä Kou­vo­lan va­rus­kun­ta­na.",news
"Suo­men luon­non­suo­je­lu­lii­ton Ky­men­laak­son pii­rin tä­män vuo­den ym­pä­ris­tö­pal­kin­to on myön­net­tyMik­ko Han­no­sel­leja hä­nen van­hem­mil­leen. Han­no­set ovat puo­lus­ta­neet luon­toa jo vuo­si­kym­me­net ko­ti­kul­mil­laan Kou­vo­lan Myl­ly­kos­ken Rait­vie­ri­sis­sä.
Pal­kin­to­pe­rus­te­lu­jen mu­kaan Han­nos­ten työ Ky­men­laak­son luon­non eteen on eh­dot­to­muu­des­saan ja pit­kä­jän­tei­syy­des­sään har­vi­nais­laa­tuis­ta. Maa­no­mis­ta­ji­na ja maa­ta­lou­sy­rit­tä­ji­nä Han­no­set näyt­tä­vät esi­merk­kiä, mi­ten vas­tuu­ta luon­nos­ta kan­ne­taan ak­tii­vi­ses­ti.
Tur­ve­tuo­tan­to­a­lu­een naa­pu­ris­sa asu­vi­na Han­no­set tun­te­vat tur­peen­kai­vun mo­ni­nai­set hai­tat, ei vain luon­nol­le ja asu­mi­sel­le, vaan myös so­si­aa­li­sen pai­neen, mikä luon­toa puo­lus­ta­viin usein koh­dis­tuu.
– Pe­ri­aat­teel­li­suu­den muis­to­merk­ki­nä Haa­pa­hai­ku­lan­suol­la sei­soo tätä ny­kyä 15 heh­taa­rin sii­vu met­sit­ty­nyt­tä suo­ta kol­me met­riä lop­puun­ka­lut­tua tur­ve­poh­jaa kor­ke­am­mal­la. Muut luo­vut­ti­vat maan­sa tur­peen­kai­vuu­seen, Han­no­set ei­vät, ker­too Ky­men­laak­son pii­rin toi­min­nan­joh­ta­jaRiku Rin­ne­kan­gastie­dot­tees­sa.
Met­sien­suo­je­lus­sa on koos­sa sa­moin 15 heh­taa­ria.
– En­sim­mäi­nen pals­ta suo­jel­tiin vuon­na 2018, jäl­kim­mäi­set 2024. Mik­ko on myös luon­to­har­ras­ta­ja ja toi­mi­nut pit­kään muun mi­as­sa lii­to-ora­van ja kur­jen suo­je­lun pa­ris­sa.
Pal­kin­non luo­vu­tus­ti­lai­suus jär­jes­tet­tiin Kou­vo­las­sa 9. ke­sä­kuu­ta.",news
"Kot­kanMet­so­las­sa si­jait­se­va Höy­ry­pa­ni­mo on vai­kut­ta­va il­mes­tys. Suo­men­lah­den ran­nal­la sei­so­va jyh­keä tii­li­ra­ken­nus vi­hit­tiin käyt­töön 1800 - lu­vun lo­pul­la ja kuu­luu Kot­kan van­him­pien ra­ken­nus­ten jouk­koon. Mo­nia eri vai­hei­ta lä­pi­käy­nyt Höy­ry­pa­ni­mo on pi­tä­nyt si­säl­lään muun mu­as­sa mak­ka­ra­teh­taan, me­tal­li­sor­vaa­mon ja höy­ry­pe­su­lan. 2000 - lu­vun alus­sa pe­rus­kor­jat­tu ra­ken­nus on ny­kyi­sin yk­si Kot­kan jul­ki­set kiin­teis­töt Oy:n, eli Ju­kin omis­ta­mis­ta koh­teis­ta.
Vuon­na 2014pe­rus­tet­tu Kot­kan jul­ki­set kiin­teis­töt Oy omis­taa Höy­ry­pa­ni­mon li­säk­si lä­hes 20 muu­ta­kin ra­ken­nus­ta eri puo­lil­la Kot­kaa. Tun­ne­tuim­pia näis­tä ovat Me­ri­kes­kus Vel­la­mo, Sa­ta­ma Aree­na ja Kon­sert­ti­ta­lo. Pie­nel­lä ja ket­te­räl­lä or­ga­ni­saa­ti­ol­la toi­mi­va Juki ko­kee tär­ke­äk­si yh­tey­den asi­ak­kai­siin sekä alu­een asuk­kai­siin. ”Me ke­hi­täm­me yh­des­sä huo­mi­sen Kot­kaa. Kun kiin­teis­töis­täm­me pi­de­tään hy­vää huol­ta, on se mei­dän kaik­kien etu” ki­teyt­tää Ju­kin toi­mi­tus­joh­ta­jaAlek­si Sal­li­nen.
Pelk­käkun­nos­sa­pi­to ei kui­ten­kaan rii­tä, vaan elin­voi­man kan­nal­ta tär­ke­ää on saa­da ra­ken­nuk­sil­le ak­tii­vi­sia käyt­tä­jiä. Juki tar­jo­aa yri­tyk­sil­le, yh­tei­söil­le ja yk­si­tyi­sil­le toi­mi­joil­le ter­vei­tä, tur­val­li­sia, kus­tan­nuk­sil­taan kil­pai­lu­ky­kyi­siä ja ener­gi­a­te­hok­kai­ta toi­mi­ti­lo­ja ja muu­ta­mia har­voin va­pau­tu­via asun­to­ja. ”Me olem­me luo­tet­ta­va, jous­ta­va ja hel­pos­ti ta­voi­tet­ta­va kump­pa­ni asi­ak­kail­lem­me” ker­too vuok­raus­pääl­lik­köHei­di Wass.
Kot­kas­ta ko­toi­sin ole­va Wass ko­kee ko­ti­seu­dun ke­hit­tä­mi­sen ja elin­voi­mai­suu­den vah­vis­ta­mi­sen eri­tyi­sen tär­ke­äk­si. ”Laa­ja pai­kal­li­nen yh­teis­työ­ver­kos­to on suu­ri voi­ma­va­ra ja py­rim­me ai­na en­si­si­jai­ses­ti käyt­tä­mään pai­kal­li­sia toi­mi­joi­ta.”
Van­ho­jenra­ken­nus­ten uu­si­o­käy­töl­le löy­ty­vien rat­kai­su­jen et­si­mi­nen on usein haas­teel­lis­ta. Juki te­kee täs­sä tii­vis­tä yh­teis­työ­tä yrit­tä­jien kans­sa, ja Mus­sa­los­sa si­jait­se­va Sa­vot­ta on oi­va esi­merk­ki täs­tä. En­ti­nen puu­ta­lou­sop­pi­lai­tos on muut­tu­nut mo­ni­puo­li­sek­si ja elä­väk­si lii­ke­ti­lo­jen ko­ko­nai­suu­dek­si. Eri­lai­set la­jit voi­mis­te­lus­ta sei­nä­kii­pei­lyyn lii­kut­ta­vat kot­ka­lai­sia ja Sa­vo­tan päi­vä­ko­dit tuo­vat alu­eel­le elä­mää ja ener­gi­aa. Ke­vääl­lä 2025 val­mis­tu­vat uu­det ti­lat so­vel­tu­vat eri­no­mai­ses­ti pie­ny­rit­tä­jil­le, ku­ten te­ra­peu­teil­le tai hie­ro­jil­le. Yh­teis­käyt­tö­ti­lat tar­jo­a­vat hy­vät puit­teet kes­kit­tyä omaan toi­min­taan. ”Kan­nat­taa eh­dot­to­mas­ti ol­la yh­tey­des­sä ja ky­syä li­sää, nyt on mah­dol­li­suus it­se vai­kut­taa vuok­raa­mien­sa ti­lo­jen ul­ko­a­suun” vink­kaa Wass. Sa­vo­tan pää­ra­ken­nuk­ses­sa on va­pau­tu­mas­sa laa­jo­ja toi­mis­to­ko­ko­nai­suuk­sia, jo­ten myös suu­rem­mat yri­tyk­set voi­vat löy­tää siel­tä so­pi­via ti­lo­ja.
Ju­kin toi­mis­tosi­jait­see Höy­ry­pa­ni­mon kol­man­nes­sa ker­rok­ses­sa Met­so­las­sa. Ra­ken­nuk­ses­sa on hy­viä pit­kä­ai­kai­sia vuok­ra­lai­sia mut­ta uu­sil­le­kin oli­si ti­laa. Upea si­jain­ti me­ren ää­rel­lä ja his­to­ri­al­li­nen tii­li­teh­das­mil­jöö luo­vat eri­no­mai­set puit­teet tu­le­vil­le uu­sil­le hank­keil­le, joi­ta Juki on val­mis vie­mään eteen­päin yh­des­sä par­hail­laan et­sin­näs­sä ole­vien yrit­tä­jien kans­sa. ”Me otam­me mie­lel­läm­me vas­taan uu­sia ide­oi­ta ma­ta­lal­la kyn­nyk­sel­lä” roh­kai­see toi­mi­tus­joh­ta­ja Sal­li­nen.
Ju­kin tii­mintäy­den­tää kiin­teis­töin­si­nöö­riMika Jo­ki­mies. Ko­ke­mus­ta ra­ken­nus­puo­lel­ta sekä yrit­tä­jyy­des­tä omaa­va Jo­ki­mies on ol­lut Ju­kis­sa mu­ka­na lä­hes alus­ta as­ti. Yh­teis­työ kiin­teis­tön­hoi­don kans­sa, ra­ken­nut­ta­mi­sen val­vo­mi­nen ja kun­nos­sa­pi­to kuu­lu­vat toi­men­ku­vaan. ”Toi­mim­me myös ra­ken­nut­ta­va­na yh­ti­ö­nä, jo­ten niis­sä­kin asi­ois­sa kan­nat­taa ol­la yh­tey­des­sä” ker­too Jo­ki­mies. Vuon­na 2016 käyt­töö­no­tet­tu Kar­hu­vuo­ren kou­lu oli en­sim­mäi­nen Ju­kin ra­ken­nut­ta­ma kiin­teis­tö. Vii­mei­sim­pä­nä Ju­kin omis­tuk­seen val­mis­tui Sa­ta­ma Aree­na, joka otet­tiin käyt­töön ke­säl­lä 2023.
Myy­tä­viä koh­tei­tatäl­lä het­kel­lä on Kär­ki­saa­ri. Ihas­tut­ta­va pit­si­hu­vi­la an­taa mah­dol­li­suu­det mo­nen­lai­seen toi­min­taan ai­na ma­joi­tus­mat­kai­lus­ta kah­vi­la- ja ta­pah­tu­ma­toi­min­taan.
Ju­ki­lai­set kat­so­vat luot­ta­vai­sin mie­lin tu­le­vai­suu­teen. Kou­lu­tus, ajan her­mol­la py­sy­mi­nen, in­no­voin­ti, heit­täy­ty­mi­nen ja en­nen kaik­kea hel­pos­ti lä­hes­tyt­tä­vyys ovat avai­met al­ka­val­le vuo­del­le. Ma­ta­lan kyn­nyk­sen kiin­teis­töyh­tiö Juki toi­vot­taa hy­vää al­ka­nut­ta vuot­ta 2025 kai­kil­le ky­men­laak­so­lai­sil­le!
Kot­kan Jul­ki­set Kiin­teis­töt Oy
Met­son­tie 41,Höy­ry­pa­ni­mo, 3 krs.48220 Kot­ka
juki@kot­ka.fi",news
"Rec­set Oy on aloit­ta­nut Har­jun­rai­tin ali­kul­ku­käy­tä­vän kor­jau­su­ra­kan Kou­vo­lan kau­pun­gin toi­mek­si­an­nos­ta Leh­to­mä­es­sä. Ura­kas­sa van­ha be­to­ni­ra­ken­tei­nen ali­kul­ku­käy­tä­vä kor­va­taan uu­del­la te­räs­put­kes­ta ra­ken­net­ta­val­la ali­kul­ku­käy­tä­väl­lä.
Työ teh­dään kai­va­mal­la Leh­to­mä­en­ka­tu työn vaa­ti­mal­ta alu­eel­ta ko­ko­naan au­ki, jon­ka vuok­si ajo­neu­vo­lii­ken­ne Leh­to­mä­en­ka­dun ete­lä­pääs­tä oh­ja­taan kier­to­rei­til­le maa­nan­tais­ta 7. hei­nä­kuu­ta aa­mu­kuu­des­ta al­ka­en. Työ kes­tää vii­kon eli maa­nan­tai­hin 14. hei­nä­kuu­ta aa­mu­kuu­teen saak­ka. Kier­to­reit­ti kul­kee Kek­ku­rin­tien ja Vii­ta­kum­mun­tien kaut­ta. Myös ke­vy­el­le lii­ken­teel­le ra­ken­ne­taan työn ajak­si kor­vaa­va reit­ti, jos­sa Leh­to­mä­en­ka­dul­le tu­lee vä­li­ai­kai­nen suo­ja­tie.
Koko urak­ka on val­mis syys­kuun lop­puun men­nes­sä. Vä­li­ta­voit­tee­na ura­kas­sa on, et­tä ke­vy­en lii­ken­teen tu­lee ol­la uu­des­sa ali­kul­ku­tun­ne­lis­sa kou­lu­jen al­kuun men­nes­sä.
Työ­maa-alu­een lä­hei­syy­des­sä liik­ku­via ke­ho­te­taan nou­dat­ta­maan eri­tyis­tä va­ro­vai­suut­ta ja seu­raa­maan opas­tei­ta.",news
"Suo­men Pa­ras Kant­ri­bii­si 2025 -kil­pai­lun voit­ta­jak­si on va­lit­tu kot­ka­lais­läh­töi­nen That Band from Fin­land kap­pa­leel­laan ""Catch of the Day"". Voit­ta­ja va­lit­tiin ylei­sö­ää­nes­tyk­ses­sä lau­an­tai­na 28. ke­sä­kuu­ta Hau­hi­al­la, Mie­hik­kä­läs­sä jär­jes­te­tys­sä Hau­hia Kant­ri -ta­pah­tu­mas­sa.
Kil­pai­lus­sa toi­sel­le si­jal­le yl­tiTopi Suu­ro­nenbii­sil­lään ""Juu­ret"". Ki­sas­sa kol­man­nek­si si­joit­tuiJan­ne Kau­nis­tobii­sil­lään ""Kivi ker­ral­laan"".
Kil­pai­lun fi­naa­lis­sa kuul­tiin kuu­si­kap­pa­let­ta, jot­ka oli va­lit­tu 25 bii­sin al­ku­kar­sin­nas­ta. Tuo­ma­rei­na al­ku­kar­sin­nas­sa toi­mi­vatTep­po Nät­ti­lä,Tom Frisk,Topi Sal­mi,Pau­la Rau­ta­maajaOn­ni Le­mi­nen. Voit­ta­ja­kap­pa­le hur­ma­si ylei­sön ja al­ku­kar­sin­nan tuo­ma­rit tart­tu­val­la me­lo­di­al­laan, vah­val­la har­mo­ni­a­lau­lul­la ja ir­lan­ti­lais­tyyp­pi­sel­lä pop­kant­ri­soun­dil­laan.
Suo­men Pa­ras Kant­ri­bii­si -kil­pai­lu jär­jes­tet­tiin nyt en­sim­mäis­tä ker­taa, ja sen ta­voit­tee­na on nos­taa esiin ko­ti­mai­sia kant­ri­lu­pauk­sia ja vah­vis­taa suo­ma­lai­sen kant­ri­mu­sii­kin ase­maa.",news
"”Ti­las­to­kes­kuk­sen tuo­reim­man vä­es­tö­en­nus­teen mu­kaan Suo­men vä­ki­lu­ku nou­si­si 6,5 mil­joo­naan hen­ki­löön vuo­teen 2070 men­nes­sä., mi­kä­li maa­han­muut­to py­syi­si ny­kyi­sel­lä ta­sol­la. Työ­i­käi­sen vä­es­tön en­nus­te­taan kas­va­van vuo­teen 2040 men­nes­sä lä­hes 300 000 hen­ki­löl­lä. Kas­vun en­nus­te­taan koh­dis­tu­van suu­riin kau­pun­ki­seu­tui­hin. Sik­si myös ta­lou­del­li­sen kas­vun avai­met ovat eri­tyi­ses­ti suur­ten kau­pun­kien ja kau­pun­ki­seu­tu­jen kä­sis­sä.
Tä­män to­den­nä­köi­ses­ti to­teu­tu­van en­nus­teen ohel­la ei kui­ten­kaan sovi unoh­taa sitä et­tä, kas­vu niis­tä hei­jas­tuu myös laa­jem­mal­le alu­eel­le, sekä jois­sain ta­pauk­sis­sa nii­den ul­ko­puo­lel­le­kin”.
Tämä yl­lä ole­va lai­naus on luot­ta­mus­hen­ki­lön kä­si­kir­jas­ta, joka meil­le uu­sil­le luot­ta­mus­hen­ki­löil­le ja­et­tiin en­sim­mäi­ses­sä val­tuus­ton ko­kouk­ses­sa. Jos Suo­mi mei­naa tu­le­vai­suu­des­sa nous­ta ta­lou­sah­din­gos­ta, niin suo­ma­lai­sil­la ei ole va­raa sa­noa ei jär­ke­väl­le maa­han­muu­tol­le. Ja en­nen kaik­kea jär­ke­väl­le ko­tout­ta­mi­sel­le.
Täy­sin suo­ma­lais­syn­tyi­set ei­vät yk­si­nään tätä maa­ta enää pys­ty pi­tä­mään ta­lou­del­li­ses­ti ter­veel­lä ja va­kaal­la poh­jal­la. Eli kyl­lä tä­hän tar­vi­taan apua jo muis­ta­kin mais­ta hen­ki­lö­työ­vuo­sien mer­keis­sä. Tuo ai­ka­jän­ne, jota kä­si­kir­jas­sa mai­ni­taan, on tie­ten­kin mel­ko pit­kä, ja se on kau­ka­na tu­le­vai­suu­des­sa. Ny­kyi­sel­lä syn­ty­vyy­del­lä ei Suo­mi ky­ke­ne enää pi­tä­mään hy­vin­voin­ti­val­ti­o­ta pel­käs­tään niin sa­no­tus­ti omien kan­sa­lais­ten va­ras­sa.
Val­ti­o­joh­don pi­täi­si jo nyt saa­da ai­kaan sel­vä kiel­to kai­ken­lai­sel­le ra­sis­mil­le ja en­nak­ko­luu­loi­suu­del­le. Va­li­tet­ta­vas­ti pe­rus­suo­ma­lais­ten hal­li­tus­vas­tuu ei täl­lai­sel­le muu­tok­sel­le an­na ti­laa, kos­ka hei­dän tee­ma on vain maa­han­muut­to­vas­tai­suus.
Tämä on myös osa po­pu­lis­mia, ja jois­sa­kin ta­pauk­sis­sa se jopa hen­ki­löi­tyy ky­seis­sä puo­lu­ees­sa. Ja muu­ten­kin, jos joku suo­ma­lai­nen väit­tää, et­tä ei ole yh­tään ra­sis­ti­nen, niin so­pii ka­toa it­se­ään pei­liin. Kyl­lä ih­mis­ten ta­ri­nat ku­lis­seis­sa pu­huu tois­ta to­tuut­ta.
Val­ti­o­joh­don pi­tää myös saa­da ai­kai­sek­si sel­lai­nen asen­ne­kas­va­tus kai­kil­le ih­mi­sil­le, myös maa­han­muut­ta­jil­le, et­tä tääl­lä on hyvä asua ja ol­la, jos an­taa oman pa­nok­sen­sa muun mu­as­sa re­hel­li­sel­lä työl­lä, tai omal­la re­hel­li­sel­lä ide­al­laan.
Sil­loin ke­nel­lä­kään kans­saih­mi­sel­lä ei luu­li­si ole­van no­kan ko­put­ta­mis­ta.
Suo­ma­lai­set vaa­ti­vat siis ison asen­ne­muu­tok­sen, et­tä tääl­lä so­pii kaik­kien ih­mis­ten ol­la ja asua tur­val­li­ses­ti ja pel­kää­mät­tä oman syn­ty­pe­rän­sä vuok­si.",news
"Kou­vo­lan kes­kus­ta­te­ko 2025 ää­nes­tys käyn­nis­tyi kuun alus­sa ja kes­tää 3. elo­kuu­ta saak­ka.
Ylei­sösai tou­ko-ke­sä­kuus­sa eh­dot­taa uu­sia ja in­no­va­tii­vi­sia kes­kus­ta­te­ko­ja sekä kau­pun­ki­kes­kus­taan po­si­tii­vi­ses­ti vai­kut­ta­via asi­oi­ta. Kil­pai­luun tuli yh­teen­sä 26 eh­do­tus­ta, jois­ta raa­ti va­lit­si nel­jä eh­do­tus­ta ylei­sö­ää­nes­tyk­seen. Kes­kus­ta­te­on tuli ol­la to­teu­tu­nut 1.7.2024–30.6.2025 vä­li­se­nä ai­ka­na. Kou­vo­lan Kes­kus­ta­te­ko -kil­pai­lu jär­jes­te­tään jo kuu­det­ta ker­taa.
Eh­dok­kaatovat:
1. Al­lun To­ri­kah­vi­la. Pe­rus­te­lut: Mu­ka­va, viih­tyi­sä to­ri­kah­vi­la, jos­sa voi pii­pah­taa kah­vil­la jopa sun­nun­tai­sin ja ym­pä­ri vuo­den. Jär­jes­tää suo­sit­tua To­ri­o­kea (ka­ra­o­ke) kes­ki­viik­koi­sin, joka elä­vöit­tää to­rin il­ta­päi­vää. To­ri­kah­vi­las­sa saa ai­na hy­vää pal­ve­lua. Ovat lah­joit­ta­neet ra­haa las­ten lii­kun­taan ja spon­so­roi­neet nuo­ria ur­hei­li­joi­ta.
2. Stu­dio NURK. Pe­rus­te­lut: Kah­den yrit­tä­jän, Lit­t­le­bit De­sig­nin An­ni­ki Jen­sen-Mun­kin ja va­lo­ku­vaa­ja He­lin Kul­lan yh­tei­nen kaup­pa Kou­vo­lan kes­kus­tas­sa au­ke­si tou­ko­kuus­sa 2025. Mo­lem­mat yrit­tä­jät toi­mi­vat ai­kai­sem­min Kuu­san­kos­kel­la. Yrit­tä­jät ja lii­ke ovat tuo­neet kes­kus­taan po­si­tii­vis­ta mei­nin­kiä ja uu­den vä­ri­pil­kun.
3. Fii­lis-klu­bit. Pe­rus­te­lut: Fii­lis on joka ker­ta yh­tei­söl­li­nen, läm­min ja on­nel­li­nen ta­pah­tu­ma. Se tu­kee kau­pun­ki­kult­tuu­ria ja pi­tää hen­gis­sä Kou­vo­lan­kin klubi- ja tans­si­kult­tuu­ria, joka on ol­lut vaa­ras­sa ka­do­ta tai huk­kua val­ta­vir­taan. Yö­e­lä­mä on vä­lil­lä tur­va­ton­ta, mut­ta Fii­lis-klu­beil­la meno on ai­na tur­val­lis­ta ja iha­naa.
4. Street Food Sies­ta -ka­tu­ruo­ka­ta­pah­tu­ma (5.–7.6.2025). Pe­rus­te­lut: Street Food Sies­ta on koon­nut ih­mi­set kes­kus­taan naut­ti­maan eri­lai­sis­ta mau­is­ta, her­kuis­ta ja tuok­suis­ta.
Ää­nes­tä­mi­nenta­pah­tuu lo­mak­keen kaut­ta, jo­hon löy­tyy link­ki osoit­tees­takou­vo­la­ny­din­kes­kus­ta.com/kou­vo­lan­kes­kus­ta­te­koja yh­dis­tyk­sen Fa­ce­book-si­vuil­ta. Eni­ten ää­niä saa­nut eh­do­kas lä­he­te­tään EKK ry:n val­ta­kun­nal­li­seen kil­pai­luun ki­saa­maan Suo­men Kes­kus­ta­te­ko 2025 -tit­te­lis­tä.",news
"Henning Mankeli, Johan Werkmäster -
Valokuvaajan kuolema 
Suomentanut Ari Sainio
Murha Oli huhtikuu. Oli ilta. Kello oli vähän yli kahdeksan. Simon Lamberg
käveli pitkin tyhjiä katuja. Oli melko kylmä. Simon katui, ettei ollut
laittanut lämmintä villapaitaa päälle. Hän oli menossa Pyhän Gertrudin torille. Tori sijaitsi keskellä Ystadin
kaupunkia. Siellä oli hänen studionsa. Simon Lamberg oli valokuvaaja. Hän oli täyttänyt äskettäin 50 vuotta. Hän oli valokuvannut ihmisiä 25 vuotta. Hän teki työtä päivällä, mutta
kaksi kertaa viikossa hän tuli studiolleen myös illalla. Ne olivat parhaita hetkiä hänen elämässään. Illat, jolloin hän oli yksin
valokuviensa parissa studion takahuoneessa. Simon Lamberg oli perillä. Hän avasi oven ja astui sisään. Studiossa oli pimeää. Hän ei sytyttänyt valoja. Hän käveli studion läpi takahuoneeseen, jossa hän kehitti valokuvat. Hän astui takahuoneeseen, sulki oven ja sytytti valon. Hän ripusti
takkinsa naulakkoon ja avasi radion. Sieltä tuli klassista musiikkia. Sitten hän laittoi vettä kahvinkeittimeen ja otti kupin. Hän viihtyi tässä huoneessa. Se oli täysin hänen omansa, pyhä huone. Tänne hän ei päästänyt
ketään muita kuin siivoojan. Täällä hän oli yksin, herra talossa. Simon Lambergilla oli harrastus. Hänellä oli valokuvakansio, jossa oli tunnettujen henkilöiden kuvia. Ne eivät kuitenkaan olleet tavallisia henkilökuvia. Hän oli muuttanut kuvat niin, että henkilöt näyttivät niissä pieniltä,
rumilta ja inhottavilta. Tänä iltana hän aikoi tehdä samanlaisen kuvan pääministeristä. Hän oli leikannut Ruotsin pääministerin kuvan sanomalehdestä ja
suurentanut sen. Hän asetti kuvan eteensä pöydälle. Mistä hän aloittaisi? Hän päätti aloittaa silmistä. Hän tekisi niistä
pienet ja vinot. Sitten hän leikkaisi pois suun tai ehkä neuloisi sen kiinni. Poliitikot puhuivat liikaa. Hän työskenteli kuvan kimpussa useita tunteja. Hän muutti
pääministerin kasvot kynän, veitsen ja pensselin avulla. Tärkein oli
kuitenkin jäljellä. Hän pienentäisi kuvan. Laitteidensa avulla hän teki
kuvasta yhä pienemmän ja pienemmän. Kello oli melkein puoli kaksitoista, kun hän oli valmis. Pääministerin
kasvot olivat nyt passikuvan kokoiset. Hän liimasi kuvan albumiinsa. Hän nousi, sulki radion ja sammutti valon. Oli aika lähteä kotiin. Äkkiä hän tunsi, että jotain oli vialla. Hän luuli kuulleensa ääniä studion
puolelta. Oliko joku murtautunut studioon? Hän seisoi hiljaa ja kuunteli, mutta
ei kuullut enää mitään. Kuvittelin vain, Simon Lamberg ajatteli. Hän avasi oven ja astui takahuoneesta pimeään studioon. Sen jälkeen kaikki tapahtui hyvin nopeasti. Hän näki varjon edessään. Hän yritti paeta, lähteä juoksemaan, mutta ehti ottaa vain pari askelta. Jokin osui häntä kovalla voimalla päähän. Tuntui, kuin koko maailma olisi räjähtänyt hänen silmissään. Simon Lamberg oli kuollut, ennen kuin hänen ruumiinsa ehti kaatua
lattiaan asti. Kello oli 17 minuuttia vaille kaksitoista. Oli melkein keskiyö. Viisi tuntia myöhemmin studiolle saapui siivooja Hilda Andersson. Hän avasi oven avaimella ja astui sisään. Hän näki heti lattialla olevan ruumiin. Siitä oli valunut verta lattialle. Hilda Andersson pakeni kadulle. Ja alkoi kirkua. Rikospaikka Oli aikainen aamu. Kello oli kymmenen minuuttia yli kuuden. Komisario Kurt Wallander heräsi puhelimen pirinään. Soittaja oli toinen poliisi, Martinsson. — Herätinkö? Martinsson kysyi. — Kyllä, Wallander vastasi. — Mitä on tapahtunut? — Saimme juuri tietää, että eräs mies on murhattu huoneistossa Pyhän
Gertrudin torilla. — Tiedättekö, kuka murhattu mies on? Wallander kysyi. — Näyttää siltä, että hän on valokuvaaja, jolla on studio torin laidalla. En nyt muista hänen nimeään. — Tarkoitatko Lambergia? Wallander kysyi. — Kyllä, Martinsson vastasi. Se on hänen nimensä, Simon Lamberg. Siivooja löysi hänet. Wallander katsoi sängyn vieressä olevaa herätyskelloa. — Tapaamme vartin päästä, hän sanoi ja laski luurin. Wallander jäi istumaan sängylle. Hän tunsi murhatun valokuvaajan. Lamberg oli ottanut hääkuvan, kun hän ja Mona olivat menneet
naimisiin. Myöhemmin he olivat eronneet. Wallander pukeutui ja lähti ulos. Ulkona tuuli ja oli kylmää. Satoi. Hän
istuutui autoon. Torille oli vain muutaman minuutin ajomatka. Wallander ja Martinsson tulivat paikalle yhtä aikaa. Kaksi poliisiautoa
oli pysäköity valokuvaamon ulkopuolelle. Paikalle oli kerääntynyt joukko
ihmisiä. Wallander ja Martinsson menivät sisään. Kuollut makasi kasvoillaan lattialla pää verilammikossa. Wallander
kumartui ja osoitti suurta haavaa Lambergin päässä. — Koko takaraivo on lyöty sisään, hän sanoi. Näky oli vastenmielinen. Sitten hän katseli ympärilleen. Kaikki näytti olevan paikallaan. Tappelun merkkejä ei näkynyt. Hän ei nähnyt myöskään mitään, mikä olisi
voinut olla murha-ase. Wallander avasi oven takahuoneeseen. Kaikki oli paikallaan sielläkin. Kirjoituspöydän laatikot olivat kiinni. — Kukaan ei ole murtautunut sisään, murtojälkiä ei ole, Martinsson
sanoi. — Sitä ei tiedetä vielä, Wallander sanoi. — Oliko Lamberg naimisissa? — Kyllä, siivooja kertoi, että oli, Martinsson sanoi. — Meidän on kerrottava Lambergin vaimolle, mitä on tapahtunut,
Wallander sanoi. Soita Anna Höglundille. Hän saa mennä puhumaan rouva
Lambergin kanssa. Martinsson meni ulos. Wallander jäi studioon. Hän yritti kuvitella, mitä oli tapahtunut. Hänen täytyi myös puhua
siivoojan kanssa, joka oli löytänyt ruumiin. Paikalle tuli rikostutkija Nyberg. Hänen tehtävänsä oli tutkia
rikospaikka ja etsiä jälkiä murhaajasta. Hän irvisti, kun hän näki ruumiin. — Se on valokuvaaja itse, hän sanoi. Kävin täällä ottamassa
passikuvia joitakin vuosia sitten. Ei helkkarissa voisi uskoa, että joku
haluaisi hänet hengiltä. Nyberg riisui takkinsa. — Mitä tiedämme? hän kysyi. — Siivooja Hilda Andersson löysi hänet joskus viiden aikaan. Se on
kaikki, mitä tiedämme, Wallander sanoi. — Emme siis tiedä mitään, Nyberg sanoi. — Niin, Wallander vastasi. Minä lähden poliisiasemalle puhumaan
siivoojan kanssa. Siivoojan kertomus
Hilda Andersson oli noin 60-vuotias. Hänellä ei ollut paljon
kerrottavaa. Hän ei oikeastaan tuntenut Lambergia, vaikka hän oli ollut
siivoojana Lambergin studiossa yli 12 vuotta. — Siivoan kolmena aamuna viikossa, maanantaisin, keskiviikkoisin ja
lauantaisin, Hilda Anderson kertoi Wallanderille. — Mihin aikaan tulit studiolle tänä aamuna? Wallander kysyi. — Tavalliseen aikaan, viiden jälkeen. Minulla on oma avain, siivooja
vastasi. Wallander nyökkäsi. — Ovi oli kai lukossa? hän kysyi. Kukaan ei ollut murtanut lukkoa? — Ei, ainakaan en huomannut mitään sellaista, siivooja vastasi. Avasin
oven avaimella ja menin sisään. Olin juuri ottamassa takkia päältä. Hilda Andersson keskeytti äkisti ja oli hiljaa. — Silloinko huomasit hänet? Wallander arveli. Paljonko kello oli? — Yhdeksän minuuttia yli viiden, siivooja sanoi. Studion seinällä on
kello. Katsoin sitä. Ehkä siksi, ettei tarvinnut katsoa ruumista. — Mitä teit sen jälkeen? Wallander kysyi. — Juoksin ulos kadulle, Hilda Andersson vastasi. Aloin kai kirkua. Näin miehen koiran kanssa. Hänellä oli kännykkä taskussa. Hän soitti
poliisille. — Osaatko sanoa, miksi Lamberg oli studiossa niin aikaisin aamulla,
Wallander sanoi. — En tiedä. Luulen, että hänellä oli tapana mennä sinne joskus illalla,
siivooja vastasi. Wallander nyökkäsi. Luultavasti murha oli tapahtunut jo edellisenä
iltana. Hän katsoi Hilda Anderssonia. — Osaatko kuvitella ketään, joka olisi voinut tehdä tämän? Oliko
Lambergilla vihamiehiä? Wallander kysyi. — En tuntenut häntä. En tiedä, oliko hänellä ystäviä tai vihamiehiä. Minä vain kävin siivoamassa. Wallander kiitti häntä. Juuri nyt hänellä ei ollut muuta kysyttävää. Tuntia myöhemmin Wallanderilla oli kokous muiden poliisien,
Martinssonin, Nybergin ja Anna Höglundin kanssa. — Kenelle voisi olla hyötyä valokuvaajan surmaamisesta, Martinsson
mietti. Hänen kimppuunsa on siis käyty studiossa. — Miten murhaaja on päässyt sisään? — Joko avaimella tai sitten Lamberg on päästänyt hänet sisään,
Wallander vastasi. — Joka tapauksessa näyttää siltä, että se ei ole ollut murto, Nyberg
sanoi. Sekä ovi että lukko ovat ehjiä. Mitään ei myöskään ole varastettu. Koko tapaus on hyvin kummallinen. Wallander kääntyi Anna Höglundin puoleen. — Miten Lambergin vaimo suhtautui, kun kerroit hänelle, että hänen
miehensä on murhattu? hän kysyi. — Elisabeth Lamberg tietysti järkyttyi, Anna Höglund vastasi. Hän ja
hänen miehensä nukkuivat eri huoneissa. Hän ei siis huomannut, milloin
hänen miehensä tuli kotiin, jos tämä oli ulkona myöhään illalla. He olivat
syöneet puoli seitsemän aikaan. Lamberg oli lähtenyt studiolle vähän ennen
kahdeksaa. Rouva Lamberg oli mennyt nukkumaan heti kello yhdentoista
jälkeen. Hänellä ei ollut aavistustakaan, kuka olisi voinut tehdä murhan. Hän väitti, että hänen miehellään ei ollut vihamiehiä. Wallander nyökkäsi. — Nyt sitten tiedämme sen, hän sanoi. Meillä on kuollut valokuvaaja,
mutta mitään muuta meillä ei ole. Hän katsoi toisia. Martinsson haukotteli. Kello oli kymmenen aamupäivällä tässä sateisessa kaupungissa, jossa
oli tapahtunut murha. Valokuvakansio
Pari tuntia myöhemmin Wallander palasi Lambergin studiolle. Studion ulkopuolelle oli kokoontunut paljon ihmisiä. Wallander tunsi monia heistä. Hän nyökkäili ja tervehti mutta ei vastannut kysymyksiin. Nyberg seisoi studiossa kahvikuppi kädessään. Ruumis oli poissa, vain
suuri veriläikkä oli jäljellä. — Olemme löytäneet melko paljon jalanjälkiä, Nyberg kertoi. — Hyvä, Wallander sanoi. Hän meni studion läpi takahuoneeseen. Hän riisui takkinsa ja katsoi  ympärilleen. Hän avasi radion, josta alkoi
kuulua klassista musiikkia. Sen jälkeen hän alkoi tutkia kirjoituspöydän
laatikoita. Hän ei löytänyt mitään outoa. Vaikutti siltä, että Lamberg oli
elänyt tavallista elämää. Wallander kumartui ja avasi alimmaisen laatikon. Siellä oli
valokuvakansio. Hän nosti sen pöydälle ja avasi ensimmäisen sivun. Hämmästyneenä hän katsoi pientä, yksinäistä valokuvaa, joka oli liimattu
keskelle sivua. Valokuva ei ollut passikuvaa suurempi. Wallander muisti, että hän oli
nähnyt suurennuslasin jossakin laatikossa. Hän etsi sen, sytytti valon
kirjoituspöydän lamppuun ja tutki tarkasti kuvaa. Kuvassa oli Yhdysvaltain entinen presidentti Ronald Reagan. Mutta kuvassa oli jotain outoa. Kuvan kasvot oli muutettu ja
vääristelty. Presidentin kuvasta oli tehty vastenmielisen ruma. Kuvan viereen oli kirjoitettu musteella päivämäärä: 10. elokuuta 1984. Wallander käänsi sivua. Siellä oli samanlainen yksinäinen, pieni
valokuva liimattuna keskelle sivua. Tällä kertaa se oli erään Ruotsin entisen
pääministerin kuva. Hänet tunnisti kyllä, mutta kasvot oli muutettu. Ne
olivat rumat ja vääristyneet. Kuvan vieressä oli päivämäärä. Hän selasi kansiota. Jokaisella sivulla oli samanlainen valokuva. Wallander tunsi useimmat, mutta ei kaikkia. Wallander ei ymmärtänyt näitä kuvia. Miksi Simon Lambergilla oli tämä kummallinen valokuvakansio? Miksi hän oli käsitellyt valokuvia ja muuttanut miesten kasvot? Simon
Lamberg ei ehkä ollutkaan niin tavallinen ihminen. Ehkä hänen elämässään
oli muitakin salaisuuksia. Millainen ihminen hän oikeastaan oli ollut? Wallander käänsi jälleen uuden sivun. Äkkiä hän veti syvään henkeä. Hänen oli vaikea uskoa silmiään. Samalla hetkellä Anna Höglund astui
huoneeseen. — Katsopa tätä, Wallander sanoi. Hän osoitti valokuvaa. Anna Höglund kumartui Wallanderin olkapään
yli. — Sehän olet sinä, hän sanoi hämmästyneenä. — Niin, se olen minä, Wallander vastasi. Ehkä se olen minä. Kuva oli otettu jostain lehdestä. Se oli kuva hänestä, mutta ei
kuitenkaan ollut. Hän ei ollut itsensä näköinen. Hän näytti kuvassa yhtä
kammottavalta kuin muutkin henkilöt muissa kuvissa. Leski
Wallander, 
Anna 
Höglund 
ja 
Nyberg 
olivat 
valokuvaamon
takahuoneessa. He selasivat Lambergin valokuvakansiota. Viimeinen kuva
oli tehty edellisenä päivänä. Kuvassa oli Ruotsin pääministerin kasvot. — Lambergin on täytynyt olla sairas, Nyberg sanoi. Vain mielisairas
ihminen tekisi jotain tällaista. — Minkähän takia minä olen kansiossa kaikkien poliitikkojen ja
presidenttien joukossa, Wallander sanoi. Se ei tunnu lainkaan mukavalta. Wallander tunsi voivansa pahoin, kun hän tuli kadulle. Kävely sateessa
auttoi ja hänen vointinsa parani. Hän ajatteli yhä valokuvakansiota ja omaa kuvaansa siinä. Vain hullu
voisi tehdä jotain sellaista. Hän päätti käydä rouva Lambergin luona
esittämässä joitakin kysymyksiä. Hän ajoi autollaan Laventelitielle, jolla Elisabeth Lamberg asui. Talon
ympärillä oli hyvin hoidettu puutarha. Hän soitti ovikelloa. Nainen, joka tuli
avaamaan, oli hyvin kalpea. Wallander esitteli itsensä. — Anteeksi, että häiritsen, hän sanoi. Otan osaa. — Kiitos, nainen sanoi. He menivät olohuoneeseen. — Tiedätkö, kuka on surmannut mieheni? Elisabeth Lamberg kysyi. Wallander puisteli päätään. — Meillä ei ole selviä johtolankoja vielä, mutta kyseessä ei ole murto,
hän sanoi. Murhaajalla on täytynyt olla oma avain tai miehenne on
päästänyt hänet sisään. — Simon oli aina hyvin varovainen, Elisabeth Lamberg sanoi. Hän ei
olisi avannut ovea kenellekään tuntemattomalle, ei ainakaan illalla. — Ehkä se oli joku, jonka hän tunsi, Wallander sanoi. — Onko teillä lapsia? hän kysyi sitten. — Tytär, Matilda. Hän on 24-vuotias. — Hän ei varmaan asu enää kotona? Wallander sanoi. Rouva Lamberg istui hiljaa pitkän aikaa ennen kuin vastasi. — Matilda syntyi vaikeasti vammaisena. Hoidimme häntä kotona neljä
vuotta. Sen jälkeen se ei enää ollut mahdollista. Nyt hän asuu vammaisten
hoitokodissa. Hän ei selviä yksin, vaan tarvitsee apua kaikessa. Simon ei
halunnut pitää häntä kotona. Se oli hänen päätöksensä, ei minun. Teimme
hänen päätöksensä mukaan. Wallander ei tiennyt, mitä hän olisi sanonut. Hän näki Elisabeth
Lambergin silmissä tuskaa ja surua. — Kuka olisi halunnut surmata miehesi ? Wallander kysyi. — En tiedä, rouva Lamberg vastasi. En oikeastaan tuntenut miestäni. Hän muuttui vieraaksi, kun oli antanut pois tyttäremme. Silloin äkkiä
tajusin, että en enää tuntenut häntä. — Mutta siitä on 20 vuotta! Wallander sanoi. Te olette olleet
naimisissa kaikki nämä vuodet. — Joistakin asioista ei pääse yli, rouva Lamberg sanoi. Hän tuntuu
edelleen vieraalta. En tiennyt, millainen hän oli sisimmältään. Asuimme
yhdessä. Siinä kaikki. Wallander mietti ennen kuin jatkoi. — Sinulla ei siis ole mitään aavistusta siitä, kuka surmasi miehesi tai
miksi hänet murhattiin? — Ei, Elisabeth Lamberg vastasi. Wallander ajatteli, että oli aika esittää tärkein kysymys. — Löysimme studiosta valokuvakansion, hän aloitti. Siinä oli
tunnettujen miesten valokuvia. Minunkin kuvani oli siellä. Tiedätkö mitään
kansiosta? — En. — Miehesi oli muuttanut kuvia, Wallander jatkoi. Hän on käyttänyt
tuntikausia kuvien muuttamiseen. Sinä et siis tiedä siitäkään mitään? — En. Wallander uskoi, että vaimo puhui totta. Tämä ei todellakaan tiennyt
paljoakaan miehestään. Wallander nousi tuolista. Hänellä ei ollut muuta kysyttävää. Elisabeth
Lamberg saattoi hänet ulko-ovelle. — Miehelläni oli paljon salaisuuksia, rouva Lamberg sanoi äkkiä. Wallander ei sanonut mitään. Hän vain nyökkäsi, istui autoonsa ja ajoi
kotiin. Myöhemmin illalla hän muisteli, mitä rouva Lamberg oli sanonut. Mitä tämä oli oikeastaan tarkoittanut sillä, että Simonilla oli paljon
salaisuuksia. Aivan kuin studion takahuone olisi vain yksi niistä. Oliko
muita salaisuuksia, joita he eivät olleet löytäneet? Kello oli vähän yli yhdentoista, kun Wallander nukahti. Neljä minuuttia yli puolenyön soi puhelin. Unenpöpperössä hän nosti
kuulokkeen ja vastasi. Soittaja oli mies. Hän esitteli itsensä ja kertoi, että hän oli ulkona
koiran kanssa. — Näin äsken, että joku hiipi sisälle Lambergin valokuvaliikkeeseen,
kuiskasi ääni puhelimessa. Mies puhui rätisevään matkapuhelimeen. Äkkiä puhelu katkesi. Wallander jäi istumaan kuuloke kädessä. Sitten hän nousi nopeasti ja alkoi pukea. Pakeneva mies
Wallander kiirehti puolijuoksua Lambergin studiolle. Matka kesti neljätoista minuuttia. Kun hän tuli perille,  hän huomasi heti miehen koiran kanssa. Miehen nimi oli Lars Beckman, ja hän oli 70-vuotias. Mies oli sama, joka oli auttanut siivooja Hilda Anderssonia aamulla. Hän oli soittanut poliisille, kun siivooja oli löytänyt Lambergin
ruumiin. — Asun tässä lähellä, mies kertoi. Käyn koiran kanssa ulkona aikaisin
aamulla ja myöhään illalla. Hetki sitten näin miehen, joka meni studion
ovesta sisään. — Onko hän vielä sisällä? Wallander kysyi. — On, kukaan ei ole tullut ulos, mies vastasi. Wallander otti kännykkänsä. Hän soitti Nybergille ja pyysi tätä
tulemaan heti Lambergin studiolle. Nyberg tuli nopeasti paikalle. Wallander kertoi, mitä oli tapahtunut. — Joku oli sisällä valokuvausliikkeessä. He alkoivat kävellä varovasti kohti valokuvausliikettä. Samalla
hetkellä ovi avautui ja ulos tuli mies. He eivät nähneet hänen kasvojaan pimeässä, mutta he näkivät, että
mies oli huomannut heidät. Hetken aikaa mies seisoi aivan hiljaa paikallaan. Sitten hän alkoi juosta kovaa vauhtia. Wallander seurasi. Hän juoksi niin lujaa kuin pystyi, mutta hän ei ollut
yhtä nopea. Välimatka kasvoi. Mies kääntyi oikealle kohti puistoa. Wallander seurasi häntä. Äkkiä Wallander kompastui ja kaatui. Hän löi toisen polvensa katuun. Housunpolveen tuli repeämä. Hän
nousi ja jatkoi juoksemista, mutta jalkaan sattui. Wallander jäi yhä
enemmän jälkeen. Hän näki pakenevan miehen katoavan kulman taakse. Hän yritti lisätä vauhtia. Mies odotti häntä kulman takana. Raju isku osui suoraan Wallanderin
kasvoihin. Hän ei ehtinyt tajuta, mitä tapahtui. Kaikki musteni. Hän pyörtyi. Kun Wallander heräsi, kesti hetken ennen kuin hän tajusi, missä oli. Hän nousi seisomaan. Vasenta poskea jomotti. Hän tunsi kielellään, että
yksi hammas oli irronnut. Polvea särki. Päätä särki. Mies oli tietysti kadonnut. Sen sijaan Nyberg oli paikalla. — Poliisiauto tulee pian, Nyberg sanoi. Meidän täytyy viedä sinut
sairaalaan. Wallanderin vammat eivät olleet vakavia. Hän pääsi sairaalasta neljältä
aamulla. Hän meni heti Lambergin studiolle. Nyberg oli jo siellä. — Mitään ei ole viety tai siirretty, Nyberg ilmoitti. Lukko on ehjä. Miehellä on täytynyt olla avain. Muistan, että lukitsin oven hyvin eilen
illalla. — Voit mennä kotiin lepäämään, Wallander sanoi. — Sinunkin pitäisi, Nyberg sanoi. — Tiedän, Wallander sanoi. Jään tänne vielä hetkeksi. Nyberg lähti kotiin. Wallander oli yksin studiossa. Hän meni
takahuoneeseen. Kaikki oli samalla tavalla kuin hän muisti. Hän meni kirjoituspöydän
luo ja avasi laatikot. Mitään ei ollut poissa tai siirretty. Hän avasi radion. Hän odotti, että
sieltä olisi tullut klassista musiikkia. Sen sijaan sieltä tuli rämisevää rokkia. Wallander mietti. Radio oli asetettu kanavalle, josta tuli vain klassista
musiikkia. Nyt se oli toisella kanavalla. Joku oli vaihtanut kanavan. Oli vain yksi mahdollisuus. Tuntematon mies oli vaihtanut kanavaa. Kysymys kuului: miksi? Virsikirja ja matka Myöhemmin päivällä Martinsson tuli Wallanderin huoneeseen. Hänen
ilmeestään näkyi, että jotain tärkeää oli tapahtunut. — Emme löytäneet miestä, joka löi sinua yöllä, Martinsson sanoi. Mutta joku näki hänet puutarhassa Puusepänkadulla. Siellä asuu nuori
perhe, jonka nimi on Zoran. Rouva oli hereillä. Hän näki miehen ikkunasta. Kun hän meni ulos aamulla, hän löysi jotain juuri siitä paikasta, jossa mies
oli seissyt. — Mitä hän löysi? Wallander kysyi. — Tule mukaan niin näet, Martinsson sanoi. Wallander seurasi Martinssonia tämän huoneeseen. Kirjoituspöydällä
oli virsikirja. — Tämänkö nainen löysi? Wallander kysyi. Virsikirja! Miksi hän toi
sen tänne? — Jaa, miksi ei, Martinsson vastasi. Kaupungissa on tapahtunut
murha. Hän oli nähnyt oudon henkilön puutarhassa keskellä yötä. Aamulla
hän löysi puutarhasta virsikirjan ja toi sen tänne. — Kuka hemmetissä kulkee keskellä yötä virsikirja mukanaan?
Wallander ihmetteli. — Ja kuka pudottaa sen puutarhaan sen jälkeen, kun on lyönyt poliisin
tajuttomaksi, Martinsson lisäsi. — Antaa Nybergin huolehtia virsikirjasta, Wallander sanoi. Ja kiitä
Zoranin perhettä avusta. Kun Martinsson oli mennyt, Wallander ajoi Elisabeth Lambergin luo. Hän huomasi uudelleen, kuinka kalpea tämä oli. He menivät istumaan
olohuoneeseen. — Viime kerralla sanoit, että miehelläsi oli monia salaisuuksia,
Wallander aloitti. Mitä oikein tarkoitit? — Hän oli salaperäinen ihminen, sulkeutunut. Koskaan ei tiennyt, mitä
hän ajatteli. En ollut koskaan täysin varma, millainen hän oikeastaan oli. — Oliko miehesi sellainen jo silloin, kun tapasitte, Wallander kysyi. — Ei, ei ollut, Elisabeth Lamberg vastasi. Hän muuttui paljon. Se
alkoi, kun Matilda syntyi. — 24 vuotta sitten? — Niin, vaikka ei ehkä heti. Sanotaan, että hän alkoi muuttua 20
vuotta sitten, suunnilleen silloin, kun annoimme Matildan pois. Ensin
luulin, että hän oli surullinen tyttäremme takia. Mutta kun muutos paheni,
en enää tiennyt, mistä oli kysymys. — Millä tavalla tilanne paheni? Wallander kysyi. — Simon muuttui vielä salaperäisemmäksi ja sulkeutuneemmaksi. Se
tapahtui noin seitsemän vuotta sitten. — Mitä silloin tapahtui? Wallander kysyi. — Se voi liittyä jotenkin matkaan, jonka hän teki silloin, rouva
Lamberg vastasi. Hänellä oli kahden viikon loma, ja hän lähti
ryhmämatkalle Itävaltaan. Matka tehtiin linja-autolla. — Etkö sinä ollut mukana? Wallander kysyi. — Ei, hän halusi matkustaa yksin. Enkä halunnutkaan mukaan. Kun
Simon palasi kotiin, hän oli aivan muuttunut. Hän vaikutti sekä iloiselta että
surulliselta yhtä aikaa. Kun kysyin, miten matka oli mennyt, hän tuli hyvin
vihaiseksi. Hän sai raivokohtauksen. Wallander otti esiin muistikirjansa. — Milloin tämä tarkasti tapahtui? hän kysyi. — Helmikuussa tai maaliskuussa 1987. Luulen, että matkan järjestäjä
oli matkatoimisto Markresor. Wallander kirjoitti muistikirjaansa. — Uskoiko miehesi Jumalaan? hän äkkiä kysyi. — Ei, Elisabeth Lamberg vastasi hämmästyneenä. Sitä en osaa
kuvitella. Wallander pani muistikirjan taskuunsa ja nousi. Hän pyysi nähdä Simon Lambergin huoneen. Hän tutki huonetta
huolellisesti kaksi tuntia, mutta ei löytänyt mitään mielenkiintoista. Siellä ei
ollut mitään, mikä voisi liittyä murhaan. Hän sanoi näkemiin Elisabeth Lambergille ja ajoi takaisin
poliisiasemalle. Jotakin tapahtui Itävallan matkan aikana seitsemän vuotta sitten,
Wallander ajatteli. Hänen täytyi ottaa tarkemmin selvää matkasta. Matilda
Wallander kertoi Anna Höglundille Lambergin Itävallan matkasta. Tämä lupasi hankkia lisää tietoja siitä. Anna Höglund oli käynyt hoitokodissa, jossa Lambergin vammainen
tytär Matilda asui. Hän oli puhunut laitoksen johtajan kanssa ja saanut
selville jotain kummallista. Simon Lamberg ei ollut koskaan käynyt katsomassa tytärtään
hoitokodissa. Sitä vastoin tytön äidillä oli tapana käydä kerran viikossa,
yleensä lauantaisin. — Sain tietää jotain muutakin, Anna Höglund sanoi. Joskus Matildan
luona käy toinenkin nainen, tuntematon. Kukaan ei tiedä, kuka hän on. Wallander mietti. Tuntematon nainen. Äkkiä hänelle tuli voimakas tunne. Hän oli varma. He olivat
viimeinkin löytäneet johtolangan. Wallander päätti lähteä heti hoitokotiin, jossa Matilda oli. Perillä hän
kysyi johtajaa. Hänet ohjattiin johtajan toimistoon. — Oletan, että olet tullut tänne kysymään Matilda Lambergista, johtaja
sanoi. — Kyllä, mutta eniten minua kiinnostaa nainen, joka käy hänen
luonaan. Se toinen, joka ei ole hänen äitinsä, Wallander vastasi. Johtaja näytti levottomalta. — Onko hänellä jotain tekemistä murhan kanssa? hän kysyi. — En usko, Wallander vastasi, mutta mietin kuitenkin, kuka hän on. — Matildan luona käy vähän vieraita, johtaja kertoi. Aluksi vain hänen
äitinsä kävi hänen luonaan. Matilda tuskin huomaa, jos hän saa vieraita. Hän on sekä sokea että kuuro. Mutta onhan se silti hauskaa, että hänellä käy
vieraita. — Milloin toinen nainen alkoi käydä täällä? Wallander kysyi. Johtaja mietti. — Seitsemän vuotta sitten, hän vastasi. Hän käy täällä hyvin
epäsäännöllisesti. Joskus vierailujen välillä saattaa olla jopa puoli vuotta. — Eikö hän ole koskaan sanonut nimeään? Wallander kysyi. — Ei koskaan. Hän sanoo vain, että hän tuli tapaamaan Matildaa. Elisabeth Lamberg on tietysti ihmetellyt, kuka nainen oikein on. Hän on
pyytänyt meitä soittamaan, kun nainen on täällä. Ongelma on, että naisen
vierailut ovat aina hyvin lyhyitä. Elisabeth Lamberg ei ole koskaan ehtinyt
paikalle ajoissa. — Osaatko kuvailla naista? Wallander kysyi. — Hän on 40 ja 50 vuoden välillä, johtaja sanoi. Hoikka, ei erityisen
pitkä. Yksinkertaiset mutta siistit vaatteet. Vaalea, lyhyt tukka. Hän ei käytä
meikkiä. Wallander kirjoitti muistiin. Sitten hän nousi. — Etkö halua tavata Matildaa? johtaja kysyi. — Ei, valitettavasti en ehdi, Wallander vastasi. Hän sanoi näkemiin ja meni autolleen. Hän oli juuri käynnistänyt
moottorin, kun matkapuhelin soi. Soittaja oli Anna Höglund. — Olen saanut kiinni bussinkuljettajan, joka ajoi bussia Itävallan
retkellä, kun Lamberg oli mukana, Anna Höglund kertoi. Kuljettajalla on
lista kaikista matkustajista. Sitä paitsi hänellä on valokuvia juuri siltä
matkalta. Kuvat on ottanut Simon Lamberg. — Hyvä, Wallander sanoi. Menemme hänen luokseen niin pian kuin
mahdollista. Ensin Wallanderin oli kuitenkin tehtävä toinen tärkeä vierailu. Se ei
voinut odottaa. Hän ajoi suoraan Elisabeth Lambergin luo. Hänellä oli kysymys, johon hän halusi vastauksen heti. Tuntematon nainen
Elisabeth 
Lamberg 
oli 
tekemässä 
puutarhatöitä. Hänellä 
oli
aurinkolasit. Sää oli kaunis. Aurinko paistoi. — Anteeksi, että häiritsen jälleen, Wallander sanoi. Minulla on
kysymys, joka ei voi odottaa. Hän kertoi, että hän oli ollut hoitokodissa ja kuullut tuntemattomasta
naisesta, joka kävi Matildan luona. — Kun puhuimme Matildasta viimeksi, et maininnut lainkaan naista,
Wallander jatkoi. Ihmettelin sitä. Se teki minut myös uteliaaksi. — Luulin, että se ei ole tärkeää, Elisabeth Lamberg sanoi. — Minusta tuntuu, että tiedät, kuka nainen on. Et vain halua puhua
hänestä, Wallander sanoi. Rouva Lamberg otti aurinkolasit ja katsoi Wallanderia. — En tiedä, kuka hän on, rouva Lamberg sanoi. Olen yrittänyt ottaa
selvää, mutta en ole onnistunut. — Minusta on kummallista, että et kertonut hänestä, Wallander sanoi. — Ymmärrän, että olisi pitänyt, Elisabeth Lamberg sanoi. — Olet varmasti ihmetellyt, kuka nainen on ja miksi hän käy Matildan
luona, Wallander sanoi. — Tietysti olen ihmetellyt. Siksi annoin hänen myös jatkaa vierailuja. Uskoin, että jonakin päivänä ehtisin sinne ja saisin selville, kuka hän on,
rouva Lamberg sanoi. — Kysyitkö koskaan mieheltäsi hänestä? Wallander kysyi. — Miksi olisin kysynyt? Elisabeth Lamberg sanoi. Mieheni ei ollut
kiinnostunut Matildasta. Wallanderilla oli tunne, että Simon Lambergin ja tuntemattoman
naisen välillä oli yhteys. Sitä hän ei kuitenkaan sanonut rouva Lambergille. Myöhään iltapäivällä Wallander ja Anna Höglund menivät tapaamaan
kuljettajaa, joka oli ajanut bussia Itävallan matkalla. Kuljettajan nimi oli Anton Eklund. Hän oli voimakasrakenteinen, harmaatukkainen mies. Mies pyysi heitä astumaan sisään. Kahvi oli katettu valmiiksi. Hänellä
oli lista matkustajista, jotka olivat olleet mukana Itävallan matkalla. Wallander otti palan sokerikakkua. Sitten hän tutki nimilistaa. Listassa oli 32 nimeä. Hän löysi heti Lambergin nimen. Muut nimet
olivat tuntemattomia. Hän antoi listan Anna Höglundille ja kääntyi
Eklundia kohti. — Sinulla on kai valokuvia matkalta, hän sanoi. — Kyllä, Lamberg otti paljon valokuvia. Kun olimme palanneet kotiin,
hän lähetti minulle nipun niitä. Nipussa oli 19 valokuvaa. Wallander katsoi niitä tarkasti, tutki
yksityiskohtia ja kasvoja. Äkkiä hän pani merkille naisen kasvot, jotka
olivat melkein joka kuvassa. Nainen katsoi kohti kameraa ja hymyili. Wallanderille tuli tunne, että hän tunsi naisen. Että hän oli nähnyt tämän aikaisemmin. Hän antoi kuvat Anna Höglundille ja jatkoi keskustelua Eklundin
kanssa. — Mitä muistat Lambergista? hän kysyi. — Aluksi en kiinnittänyt häneen juuri huomiota, Eklund vastasi. Mutta
sitten tapahtui yhtä ja toista. Lamberg alkoi viihtyä erään mukana olleen
naisen seurassa. He rakastuivat. En tiedä, oliko se kovin sopivaa. Nainen oli
naimisissa, ja hänen miehensä oli mukana matkalla. Sitten oli vielä yksi
asia… — Mikä? Wallander kysyi. — Nainen oli papin rouva. Hänen miehensä oli pappi, Eklund vastasi. Wallanderille tuli heti mieleen virsikirja, jonka pakeneva mies oli
pudottanut puutarhaan. Hän osoitti valokuvia. Hän osoitti naista, joka
vaikutti tutulta. — Onko se hän? hän kysyi. — Kyllä, hän se on, Eklund vastasi. Hän on papin rouva. Äkkiä Wallander tiesi, kuka nainen oli. — Mikä papin ja hänen vaimonsa nimi on? hän kysyi. — Söderman. Miehen nimi on Anders ja vaimon nimi on Louise,
Eklund vastasi. Heidän osoitteensa oli listassa. He asuivat Lundissa. — Voimmeko ottaa valokuvat lainaksi? Wallander kysyi. Eklund nyökkäsi. Poliisit kiittivät avusta ja kahvista. He kiirehtivät
kadulle ja astuivat autoon. Wallander soitti Martinssonille. Hän pyysi ottamaan selvää, oliko Söderman vielä pappi ja asuiko hän
Lundissa. Sitten hän kääntyi Anna Höglundiin päin. — Tämän naisen ulkonäkö sopii kuvaukseen tuntemattomasta naisesta,
jolla on tapana vierailla Matildan luona, Wallander sanoi. Meidän on
ajettava hoitokotiin ja näytettävä valokuvia siellä. Olen melkein varma siitä,
että se on hän. — Luuletko, että hän on myös murhaaja? Anna Höglund kysyi. Wallander oli hetken hiljaa. — En, hän sanoi sitten. Mutta se voisi olla hänen miehensä. Anna Höglund katsahti hämmästyneenä Wallanderia. — Tarkoitatko, että pappi olisi murhannut Lambergin? hän kysyi. Wallander nyökkäsi. — Miksei, hän sanoi. Papitkin ovat ihmisiä. Se voisi hyvinkin olla
pappi. Äkkiä hänelle tuli mieleen toinen asia. Lamberg oli kuollut kovasta
iskusta takaraivoon. Ruumiin tutkineen lääkärin mukaan haavassa oli
metallin jälkiä. Haavaan oli jäänyt pieniä hiukkasia messinkiä. Murha-aseen
on täytynyt olla painava messinkinesine. Kirkoissa on usein kynttilänjalkoja
ja muita messinkiesineitä. Murhaaja voisi hyvinkin olla pappi. He ajoivat hoitokotiin ja tapasivat hoitokodin johtajan. He näyttivät
valokuvaa. — Kyllä, hän on nainen, joka käy tapaamassa Matildaa, johtaja
vahvisti. Anna Höglund ja Wallander kiirehtivät nopeasti poliisiasemalle ja
suoraan Martinssonin luo. — Anders Söderman on edelleen pappina Lundin lähellä, Martinsson
ilmoitti. Tosin hän on nyt sairaslomalla. — Miksi? Wallander kysyi. — Henkilökohtaisen syyn takia. Hänen vaimonsa kuoli kuukausi
sitten. Wallander ei tiennyt, mitä hänen pitäisi ajatella. Papin rouva Louise Söderman oli kuollut. Miten hän oli kuollut? Pappi
Liittyikö hänen kuolemansa jotenkin Simon Lambergin murhaan? Papin rouva ja Lamberg olivat rakastuneet bussimatkalla Itävaltaan
seitsemän vuotta sitten. Olivatko he tavanneet sen jälkeen? Miksi papin rouva oli tehnyt vierailuja hoitokotiin Matildan luo? Kysymyksiä oli paljon. Ehkä pappi, Anders Söderman, voisi antaa
vastauksen niihin. Seuraavana aamuna Wallander ja Martinsson lähtivät Lundiin. He
etsivät talon, jossa Söderman asui. Wallander soitti ovikelloa. Hän soitti useita kertoja, mutta kukaan ei
tullut avaamaan. — Odota tässä, hän sanoi Martinssonille. Kirkko on aivan lähellä. Ajan sinne katsomaan, onko Söderman siellä. Sinä jäät tähän vahtimaan taloa. Meillä on puhelimet. Soita, jos hän
ilmestyy tänne. Wallander ajoi kirkolle. Kirkon ovi oli auki. Wallander meni sisään ja
sulki oven perässään. Sisällä oli hyvin hiljaista. Äänet eivät päässeet ulkoa paksujen seinien
sisäpuolelle. Wallander käveli eteenpäin. Aurinko 
paistoi kirkon
maalattujen ikkunoiden läpi. Ensimmäisellä penkkirivillä lähellä alttaria, istui mies. Hän oli
kumartunut eteenpäin ja rukoili. Vasta kun Wallander tuli hänen luokseen, mies nosti katseensa. Wallander tunsi hänet bussinkuljettajan valokuvista. Hän oli Anders Söderman, pappi. Mies näytti väsyneeltä. Hän ei ollut ajanut partaansa, silmissä oli tyhjä katse. — Oletko sinä Anders Söderman? Wallander kysyi. Mies katsoi vakavana häntä. — Kuka sinä olet? hän kysyi. — Nimeni on Kurt Wallander ja olen poliisi. Haluan puhua kanssasi. — Minulla on surua. Sinä häiritset minua. Jätä minut rauhaan! mies
huusi vihaisena. — Tiedän, että vaimosi on kuollut, Wallander sanoi rauhallisesti. Haluan puhua siitä kanssasi. Söderman nousi kiivaasti. Hänen katseessaan oli nyt villi kiilto. — Mitä oikein haluat, hän huusi. Wallander 
ei 
vastannut. Hän 
näki 
sivupöydällä 
kaksi 
isoa
kynttilänjalkaa. Ne olivat messinkiä. Toinen kynttilänjalka oli vahingoittunut. Siitä puuttui yksi haara. Pappi näki Wallanderin katsovan vahingoittunutta kynttilänjalkaa. Samassa hän hyökkäsi. Hyökkäys yllätti Wallanderin täysin. Söderman heittäytyi karjaisten Wallanderin päälle. Hän puristi sormensa Wallanderin kurkun ympärille. Söderman oli vahva, tai viha teki hänet vielä vahvemmaksi. Hän huusi koko ajan, että Simon Lambergin oli kuoltava. Wallander taisteli kaikin voimin vastaan. Rajulla ponnistuksella hän pääsi irti otteesta. Pappi hyökkäsi uudelleen hänen kimppuunsa kuin eläin, joka taistelee
hengestään. Taistelun aikana he tulivat lähelle pöytää, jolla kynttilänjalat olivat. Wallander sai käteensä toisen niistä. Hän löi kynttilänjalalla pappia kasvoihin, ja tämä lyyhistyi kasaan. Ensin Wallander luuli, että hän oli tappanut Södermanin. Sitten hän huomasi, että pappi hengitti edelleen. Vapisevin sormin hän
näppäili Martinssonin  puhelinnumeron. — Olen kirkossa, Wallander sanoi. Ota taksi ja tule tänne. — Onko Söderman siellä? Martinsson kysyi. — Kyllä, hän on täällä. Kaikki on ohi. Hulluus Joitakin päiviä myöhemmin Wallander ja muut poliisit istuivat samassa
huoneessa poliisiasemalla. Oli aika tehdä yhteenveto siitä, mitä oli
tapahtunut. Wallander oli kuulustellut Södermania useita tunteja. Hän tiesi
nyt suurimman osan. Itävallan matkan jälkeen Simon Lamberg ja Louise Söderman olivat
tavanneet salaa. Louisen mies ei ollut tiennyt mitään. Hän oli saanut kaiken
selville vasta, kun hänen vaimonsa oli sairastunut vakavasti syöpään. Louise oli ennen kuolemaansa kertonut miehelleen suhteesta Simon
Lambergiin. Pappi Södermanille tieto oli ollut järkytys. Hän oli murtunut täysin. Hänen mielenterveytensä oli pettänyt. Hän oli ollut sekaisin surusta, vihasta ja epätoivosta. Hän oli alkanut uskoa, että Simon Lamberg oli syyllinen kaikkeen,
jopa hänen vaimonsa kuolemaan. Söderman oli jäänyt sairaslomalle. Hän oli muuttanut asumaan hotelliin Ystadiin. Hän oli tarkkaillut Lambergin valokuvausliikettä. Hän oli seurannut myös siivoojaa, Hilda Anderssonia. Jollakin tavalla hän oli saanut siivoojan avaimen. Hän oli tehnyt
kopion avaimesta ja palauttanut alkuperäisen siivoojalle, ennen kuin tämä
oli huomannut mitään. Hän oli mennyt omalla avaimellaan valokuvausliikkeeseen ja lyönyt
Lambergia messinkisellä kynttilänjalalla, jonka hän oli ottanut kirkosta. Söderman ei ollut varma, oliko Lamberg kuollut hänen iskustaan. Siksi hän oli mennyt liikkeeseen toisen kerran. Hänen piti varmistaa, että Lamberg todella oli kuollut. Hän oli mennyt myös takahuoneeseen. Hän oli ollut surusta ja vihasta sekaisin. Hän oli kuvitellut, että Jumala
puhuisi hänelle radion kautta. Hän oli käännellyt radion nappuloita, mutta
kaikilta kanavilta oli tullut vain rock-musiikkia. Lambergin valokuvakansiolla ei ollut mitään tekemistä murhan kanssa. Lamberg ei vain ollut pitänyt poliitikoista tai muista, joilla oli valtaa. Siksi hän oli leikellyt ja pienentänyt heidän kuviaan. — Miksi Louise kävi vierailulla Matildan luona, Anna Höglund kysyi. — Sitä emme saa koskaan tietää, Wallander sanoi. Emme myöskään
saa koskaan tietää, miksi valokuvaaja ja papinrouva rakastuivat toisiinsa. Wallander katsoi ulos ikkunasta. Ulkona paistoi aurinko. Näytti siltä,
että kevät oli todella tullut. — Aina jää salaisuuksia, joita emme saa selville. Ehkä on hyvä niin,
Wallander sanoi. Pertti Rajala - Mannerheim 
Suomen marsalkan elämäkerta selkokielellä
Lukijalle Varhain aamulla marraskuun viimeisenä päivänä vuonna 1939
Mannerheim 
oli 
juuri 
lopettanut 
aamiaisensa. Silloin 
alkoivat
hälytyssireenit ulvoa Helsingissä. Pian sen jälkeen lentokoneiden pommit
putosivat pääkaupunkiin. Neuvostoliiton joukot olivat aloittaneet hyökkäyksen Suomeen. Talvisota oli alkanut. Muistelmissaan Mannerheim kertoo, että hän käveli rauhallisesti
presidentin luo ja ilmoitti:
— Ilmoittaudun Suomen armeijan ylipäällikön tehtävään. Näin oli
aikaisemmin sovittu. Nyt hänestä tuli talvisodan ja sen jälkeen alkaneen
jatkosodan Suomen armeijan ylipäällikkö. Mannerheim oli nuorena palvellut Venäjän armeijassa yli 30 vuotta. Hän oli ollut vuoden 1918 sodassa, Suomen sisällissodassa valkoisten
ylipäällikkö. Sisällissodan jälkeen hän toimi Suomen valtionhoitajana. Jatkosodan jälkeen Mannerheim valittiin Suomen Tasavallan presidentiksi. Hän toimi Tasavallan presidenttinä vuosina 1944-1946. Syy, miksi Mannerheim valittiin maan johtoon oli molemmilla
kerroilla hyvin samanlainen: Suomi oli ollut sodassa ja tarvittiin arvostettu
henkilö, jonka johdolla voitiin siirtyä rauhan aikaan. Molemmilla kerroilla Mannerheimin valinta tähän tehtävään oli selvä
asia. Tämä kirja kertoo Suomen marsalkka Carl Gustaf Mannerheimin
elämän tapahtumista. Samalla se kertoo Suomen itsenäisyyden ajan
tärkeimmistä vaiheista. Mannerheimin toiminta ja hänen elämäntyönsä on kaikkein eniten
vaikuttanut maamme historian kulkuun. Siksi hän jo eläessään saavutti
suurmiehen maineen. Mannerheimia on kuvattu miehenä, johon isänmaa
luotti hädän hetkellä. Isänmaan vapaus ja itsenäisyys olivat Mannerheimin
oman elämäntyön tärkeimmät asiat. Tervetuloa mukaan Mannerheimin elämänvaiheisiin! Tervetuloa
mukaan Suomen itsenäisyyden ajan historian kohtalon hetkiin! Pertti Rajala
Mannerheimin lapsuus — «Nimeni on Mannerheim!» Carl Gustaf Mannerheim syntyi 4. kesäkuuta vuonna 1867 Askaisten
Louhisaaressa. Mannerheimin vanhemmat olivat hienoja ja rikkaita ihmisiä. He olivat
aatelisia. Mannerheimin äiti oli Helena von Julin ja isä kreivi Carl Robert
Mannerheim. Jo syntyessään Mannerheim sai vapaaherran aatelisarvon. Myöhemmin hän oli aatelisarvoltaan paroni. Mannerheimin isä menetti koko perheen omaisuuden ja karkasi
perheensä luota Pariisiin. Äiti kuoli, kun Mannerheim oli vasta 13-vuotias. Näistä murheista huolimatta Mannerheim on kertonut, että hänellä oli
onnellinen lapsuus. Mannerheim alkoi puhua vasta kolmen vuoden ikäisenä. Hän oli villi ja levoton lapsi, joka aiheutti paljon huolta ja murhetta
äidilleen. Mitähän tuosta pojasta vielä tulee, äiti huokaili usein. Mannerheim leikki lapsena usein sotaleikkejä. Jo silloin hän halusi johtaa sotajoukkoja. Erään kerran, kun Mannerheim oli vasta 7-vuotias, hänen joukkonsa
oli voittanut lumisodan. Kerrotaan, että silloin Mannerheim oli huutanut: Siitä saitte! Nimeni
on Mannerheim. Ja olen ensimmäisen luokan kenraali! Mannerheimin vaikea nuoruus — koulunkäynti ei sujunut
Äidin kuoleman jälkeen sukulaiset huolehtivat Mannerheimin
kasvatuksesta. Mannerheim aloitti koulunkäyntinsä Helsingissä. Hän sai koulussa
tappelijan maineen ja lopulta hänet erotettiin. Mitä pitää tehdä kurittomalle pojalle? Mannerheimin sukulaiset
miettivät. Mannerheim itse halusi sotilaaksi. Siksi sukulaiset ajattelivat, että
sopiva koulu Mannerheimille olisi Haminan kadettikoulu. Siellä
koulutettiin upseereita armeijaan. Myös Haminassa Mannerheimin vallattomuus jatkui. Hän ei
hyväksynyt Haminan koulun kovaa kuria, vaan rikkoi sääntöjä. Siitä syystä
Mannerheim erotettiin myös Haminan koulusta. Muistelmissaan Mannerheim kirjoittaa erottamisestaan: Minun oli vaikea sopeutua Haminan koulun sääntöihin. Joidenkin
pienten sääntöjen rikkomisten vuoksi jouduin arestiin. Siksi en päässyt
lomalle koulusta moneen kuukauteen. Eräänä iltana päätin uhmata kieltoa ja lähdin karkuretkelle. Kun palasin takasin kouluun, minulle kerrottiin suoraan, että olin
erotettu koulusta! Mannerheimin nuoruuden aikana Suomi oli osa Venäjää. Erottaminen
Haminan koulusta oli kova isku, mutta se ei lannistanut Mannerheimia. —
Minä haluan sotilaaksi. Lähden Venäjän pääkaupunkiin Pietariin. Siellä
pyrin keisarin armeijan palvelukseen, Mannerheim päätti. Mannerheim pääseeVenäjän armeijan upseeriksi — ja herättää
suurta huomiota hovissa
Venäjällä Mannerheimilla oli onnea. Hän pääsi Venäjän ratsuväen
sotakouluun. Nyt Mannerheim oli löytänyt itselleen oikean koulun. Mannerheim valmistui upseeriksi kahdessa vuodessa. Opinnot olivat sujuneet hyvin ja Mannerheim oli luokkansa toiseksi
paras oppilas. Vuonna 1889 hän pääsi upseeriksi Venäjän keisarin armeijaan. Venäjälle lähtiessään Mannerheim oli luvannut, että hän ei koskaan
unohda Suomea. Muistelmissaan Mannerheim kertoo: — Pitkät lomani vietin
Suomessa. Oli aina hauskaa astua Suomeen menevään junaan ja lähteä
matkalle Helsinkiin. Mukavaa oli myös palata Pietariin, sillä pidin työstäni
Venäjän armeijassa. Mannerheimin ensimmäinen palveluspaikka oli
Puolassa Venäjän ratsuväessä. Mannerheim sai heti kokemusta tavallisten
joukkojen johtamisesta. Puolassa järjestettiin myös suuret sotaharjoitukset. Mannerheim sai heti oppia, miten suuri sotajoukko toimii sodassa. Mannerheimin 
komennus 
Puolaan 
kesti 
vain 
kaksi 
vuotta. Mannerheim pääsi takaisin pääkaupunkiin Pietariin. Hän sai siirron keisarin
puolison, keisarinnan vartiojoukkoihin. Pääsyä juuri tähän joukko-osastoon
Mannerheim oli kaikkein eniten toivonut! Keisarinnan joukko-osaston tehtävänä oli toimia vartiotehtävissä
Pietarissa. Joukon upseerit joutuivat mukaan keisarin hovin suuriin juhliin. Tämä seuraelämä ja uudet tuttavat sekä hyvät ihmissuhteet olivat tärkeitä
Mannerheimille. Tällä tavalla hänellä oli mahdollisuus edetä sotilasurallaan. Mannerheim oli pitkä ja komea nuorukainen. Hän herätti suurta huomiota
Pietarissa 
ja 
keisarin 
hovissa. Vapaaherran 
arvo 
antoi 
hänelle
mahdollisuuden liittyä Venäjän ylhäisten seurapiireihin ja jopa keisarin
hovin juhliin. Mannerheim kirjoitti sukulaisilleen elämästään Pietarissa:
— Jos haluaa tulla tunnetuksi täällä, on oltava mukana juhlissa ja
tanssiaisissa. Olen saanut oikeita kutsuja ja päässyt mukaan Pietarin
hienoimpiin tanssiaisiin. Mannerheimista kehittyi hyvä ja innokas ratsastaja. Hän harrasti
ratsastusta vielä vanhoilla päivillään. Mannerheim oli myös hyvä hevosten tuntija. Hän sai käydä eri puolilla Eurooppaa ja ostaa hyviä hevosia Venäjälle. Mannerheim teki myös itse hevoskauppoja. Hän osti ulkomailta hevosia ja myi ne Venäjällä hyvällä voitolla! Kun Nikolai II (toinen) kruunattiin Venäjän hallitsijaksi, keisariksi,
Mannerheim pääsi mukaan kulkueeseen. Hän kulki toisen komean upseerin
kanssa tsaarin edellä kulkueessa. Mannerheim menee naimisiin — onneton avioliitto päättyy pian
eroon
Mannerheim oli opiskellut ja elänyt sukulaistensa taloudellisen tuen
varassa. Myös keisarin armeijan upseerina häntä vaivasi alituinen rahapula. Keisarinnan vartiojoukoissa palveleminen vaati paljon rahaa. Varsinainen
palkka oli pieni. Mannerheimin oli itse maksettava asumisensa ja juhla-
asunsa. Moniin juhliin ja tanssiaisiin osallistuminen sekä edustava elämä
Pietarissa tulivat kalliiksi. Tähän Mannerheimilla ja hänen suvullaan ei ollut varaa. Mannerheimin kummitäti alkoikin järjestää hänelle rikasta vaimoa. Venäjällä, 1800-luvun lopulla aatelisten perheet sopivat ja järjestelivät
lastensa 
avioliittoja. Kummitäti 
löysi 
nopeasti 
sopivan 
puolison
Mannerheimille. Hän oli 21-vuotias Anastasia Arapova, kuolleen kenraalin
tytär. Anastasia suostui heti Mannerheimin puolisoksi. Kukapa ei haluaisi
miehekseen tyylikästä Mannerheimia, joka on hyvin suosittu Pietarissa,
Anastasian kerrotaan sanoneen. Mannerheimin suostumusta kummitäti piti itsestään selvyytenä. Hänen
mielestään Mannerheimin oli pakko suostua. Näin myös tapahtui. Vuonna
1892 Anastasia Arapova ja Mannerheim vihittiin avioliittoon. Avioliitto näytti aluksi ratkaisseen molempien nuorten ongelmat: orpo
Anastasia sai miehen ja Mannerheimin rahahuolet ratkesivat, ainakin
joksikin aikaa. He saivat kaksi tytärtä. Anastasia syntyi vuonna 1893 ja
Sofia syntyi vuonna 1895. Kolmas lapsi, joka oli poika, kuoli
synnytyksessä. Perhe asui upeassa palatsissa, jota Mannerheim kuvasi kirjeessä
sukulaisilleen: Täällä on hyvin kaunista. Ympärillämme on paljon metsää ja
kauniita niittyjä. Päärakennus on suuri, siinä on 44 huonetta! Mannerheimin avioliitto ei ollut onnellinen. Hän itse ei ole kertonut
siitä juuri mitään. Omissa muistelmissaan hän vain totesi, että «menin naimisiin
Anastasia Arapovan kanssa, jonka isä oli kenraali. Isä oli palvellut samoissa
keisarinnan vartiojoukoissa, joissa myös minä palvelin». Mannerheim ei todennäköisesti rakastanut vaimoaan. Avioliitto päättyi runsaan kymmenen vuoden kuluttua, jolloin
Anastasia otti lapset mukaansa ja muutti Pariisiin. Varsinainen avioero tuli voimaan vasta vuonna 1919. On esitetty, että Mannerheimilla oli muita naissuhteita avioliittonsa
aikana. Anastasiaa on taas pidetty tuhlaavaisena ja laiskana. Sopu puolisoiden välille palautui vasta 1930-luvulla, kun Mannerheim
kävi tapaamassa Anastasiaa Pariisissa. He keskustelivat entisistä asioista ja sopivat eripuransa. Eräässä
kirjeessään Mannerheim kirjoitti vaimonsa tapaamisesta: — Olen iloinen,
kun me näin monen vuoden jälkeen löysimme toisemme. Me myös
ymmärsimme toisiamme ja tulimme todellisiksi ystäviksi. Olen kiitollinen
kohtalolle, kun sain vielä tavata entisen vaimoni. Nyt monta katkeraa
muistoa on pyyhitty pois. Anastasia Mannerheim kuoli vuonna 1936. Mannerheimin lapsista Anastasia muutti Englantiin ja toimi siellä
luostarissa nunnana lähes 20 vuotta. Sofia asui Ranskassa ja eli siellä
taitelijoiden ja muiden erikoisten ihmisten seurassa. Sofialla oli läheisempi suhde isäänsä kuin Anastasialla. Hän asui jonkin aikaa Mannerheimin kanssa myös Helsingissä. Mannerheim tuki taloudellisesti molempia tyttäriään koko elämänsä
ajan. Tyttäret olivat mukana Mannerheimin hautajaisissa vuonna 1951. Anastasia kuoli vuonna 1963 ja Sofia kuoli vuonna 1978. Mannerheim etenee sotilasuralla — Venäjän ja Japanin sota
Venäjän ja Japanin välillä käytiin sota vuosina 1904-1905. Venäjä
halusi lisää maata Kiinasta ja muualta Aasiasta. Myös japanilaiset halusivat
itselleen alueita Kiinasta. Helmikuussa vuonna 1904 japanilaiset
hyökkäsivät Venäjän laivaston kimppuun: sota Venäjän ja Japanin välille oli
syttynyt. Mannerheimin kannalta sota syttyi juuri oikeaan aikaan. Hänen
rahansa olivat taas lopussa, vaimo oli lähtenyt lasten kanssa Pariisiin ja
muutenkin Mannerheimin henkilökohtaiset asiat olivat rempallaan. Sota
tarjosi mahdollisuuden päästä pois Pietarista ja aloittaa elämä uudestaan. Se
tarjosi myös Mannerheimille ensimmäisen mahdollisuuden näyttää
sotilaana taitojaan oikeissa rintamataisteluissa. Mannerheim ilmoittautui vapaaehtoiseksi ja lähti innokkaana sotaan. Sitä varten hän oli opiskellut. Ensimmäisen kerran Mannerheim joutui
taisteluun, kun hänen joukkonsa lähestyivät savimuurilla ympäröityä kylää. Yhtäkkiä alkoivat luodit lentää Mannerheimin hevonen oli vähällä pillastua. Hänellä oli täysi työ rauhoittaa hevosensa ja johtaa joukkonsa suojaan. Illalla majapaikassa juotiin lasillinen konjakkia Mannerheimin kunniaksi. Se oli vanha tapa osoittaa huomiota venäläiselle upseerille, joka osallistui
ensimmäiseen taisteluunsa. Venäjän ja Japanin sodassa Mannerheim näki, miten huonosti Venäjän
armeijaa johdettiin. Joukkojen kuri oli huono, upseerit juopottelivat ja
haavoittuneiden hoito oli surkeasti järjestetty. Mannerheim itse huolehti
joukoistaan hyvin. Hän saikin hyvää opetusta joukkojen johtamisesta
oikeassa sotatilanteessa. Mannerheimin johtamat joukot tekivät rohkeita tiedusteluretkiä. Venäjän ja Japanin sodan aikana hänet ylennettiin everstiksi ja hän sai
ansioistaan useita kunniamerkkejä. Eräässä taistelussa Mannerheimin hevonen kaatui vetiselle joen jäälle. Mannerheim kastui ja vilustui. Hänelle nousi yli 40 asteen kuume. Siitä
huolimatta hän ratsasti läpi palavan kaupungin ja yritti löytää sotasairaalan. Lopulta hän löysi sairasauton ja pääsi hoitoon. Kuumeen lisäksi Mannerheimilla oli paha korvatulehdus. Sen vuoksi
hän menetti kuulonsa vasemmasta korvastaan lopuksi ikäänsä. Venäjä hävisi sodan Japania vastaan. Se merkitsi myös levottomuuksia
ja kurittomuutta sotajoukoissa. Kansa oli tyytymätön keisariin ja aatelisiin,
jotka johtivat maata. Suomessa venäläiset sortivat suomalaisia. Mannerheim
arvosti kovaa kuria. Hän ei pitänyt kansan lakkoilusta eikä keisarin
arvostelemisesta. Kaikkein vaikeinta hänelle oli nähdä kurin höltyminen armeijassa. Koko talvi oli erittäin kylmä Venäjän ja Japanin sodan aikana. Mannerheim sai ankaran reumatismin, nivelkipuja ja kovaa särkyä
aiheuttavan taudin. Tämä sairaus vaivasi Mannerheimia koko hänen
elämänsä ajan. Mannerheim ratsastaa Aasian halki — tutkimusmatka Kiinaan
Venäjän ja Japanin sodan jälkeen Mannerheim sai yllättävän tehtävän. Hänet lähetettiin tutkimusmatkalle Kiinaan. Matka kesti vuodesta 1906
vuoteen 1908 saakka. Matkan Mannerheim teki ratsain. Hänen tehtävänään oli kerätä tietoja Kiinasta. Hänen oli tarkistettava karttoja ja tutkittava ihmisten elintapoja. Tietoja haluttiin käyttää sotilastarkoituksiin, mutta niiden avulla
haluttiin lisätä myös muuta tietämystä. Tietoa haluttiin Kiinan armeijasta ja maan hallinnosta. Venäläiset halusivat myös löytää sopivat marssireitit Kiinan
pääkaupunkiin, Pekingiin. Matka Kiinaan ei ollut helppo. Matkastaan Mannerheim kertoi
muistelmissaan seuraavasti: — Välillä kuljimme kuumilla hiekka-
aavikoilla, välillä vuorilla ja jopa jäätiköillä. Oli kestettävä kovaa hellettä ja kovaa pakkasta, hiekkamyrskyjä ja
lumimyräköitä. Näimme upeita kaupunkeja ja pieniä kurjia kyliä. Matkansa alussa Mannerheim näki paikalliset paimentolaishäät, joihin
liittyi ratsastuskilpailu perinteen mukaisesti. Ratsailla olevat osanottajat yrittivät siepata maasta teurastetun pukin,
joka esitti ryöstettävää tyttöä. Kun yksi ratsastaja oli siepannut eläimen, muut laukkasivat hänen
peräänsä ja yrittivät ryöstää «tytön» häneltä. Matkakertomuksessaan Mannerheim kirjoittaa ratsastuskilpailusta: Osanottajia oli paljon tässä kamppailussa pukinruhosta. Siksi taistelu
muuttui suureksi ratsain käydyksi painiskeluksi. Kamppailussa muodostui
30 hevosen rykelmä, jossa ratsastajat pakottavat hevoset puristumaan toinen
toisiaan vasten. Muutamia kertoja koetin minäkin yhtyä leikkiin. Onnistuinkin kiskaisemaan pukin satulaani. Huomasin sen kevyemmäksi kuin olin luullut. Tosi hyvällä hevosella
olisin ehkä päässyt se mukanani karkuun. Matkalla olot olivat alkeelliset, mutta Mannerheim ei moisesta
piitannut. Matkakertomuksessaan hän kirjoitti eräästä yöpymispaikastaan: Levitän 
sadetakkini 
kivipermannolle, 
panen 
metsästyslaukkuni
päänaluseksi ja käyn hekumoiden makuulle. Mannerheim 
koki 
myös 
kiinalaisen 
uuden 
vuoden 
vieton. Matkaraportissaan hän kirjoitti siitä: Rumpujen jyminä, metallilautasten räminä ja pommien paukahdukset
kuuluivat läpi vuorokauden huoneeseeni. Ne julistivat, että suuri juhla oli
meneillään. Kun toisena uudenvuodenpäivänä läksin ensi kertaa ulos, oli
kaupunkia mahdoton tuntea. Kaikki myymälät olivat kiinni, ulko-ovet ja
talojen edessä olevat pylväät oli koristeltu punaiselle paperille sirosti
tekstatuilla kiinalaisilla sanoilla, paperilyhdyillä ja kaikenlaisilla muilla
paperikoristeilla. Tätä hääräämistä ja paukuttelua jatkui ainakin viisi-kuusi
päivää. Kun Mannerheim pääsi Pekingiin, hän kirjoitti matkastaan laajan
raportin. Takaisin Pietariin Mannerheim matkusti junalla. Kaiken kaikkiaan Mannerheimin matka onnistui hienosti. Hän otti 14 000 kilometrin matkallaan noin 1 300 valokuvaa. Mannerheim keräsi myös paljon esineitä matkaltaan. Niistä on koottu upea kokoelma, jota säilytetään ja esitellään
Kansallismuseossa Helsingissä. Myös Mannerheimin valokuvista ja kirjoituksista on ollut suurta
hyötyä historian tutkijoille. Matkansa 
jälkeen 
Mannerheim 
jopa 
suunnitteli 
ryhtyvänsä
tutkimusmatkailijaksi. Matkastaan Mannerheim sai antaa myös suullisen raportin itselleen
keisarille. Keisari 
oli 
hyvin 
kiinnostunut 
Mannerheimin
matkakertomuksesta. Yleensä 
keisarin 
vastaanotto 
kesti 
korkeintaan 
puoli 
tuntia. Mannerheim sai olla keisarin luona tunnin ja 20 minuuttia! Vastaanoton
lopuksi keisari kysyi Mannerheimin tulevaisuuden suunnitelmia. —
Haluisin päästä rykmentin komentajaksi, Mannerheim vastasi. Keisari
totesi, että Mannerheimin ei kannattanut surra asiaa. Mannerheim ehtisi
kyllä elämänsä aikana johtaa rykmenttiä, mutta Kiinan matkan tapainen
kokemus oli vain harvojen etuoikeus. Tässä asiassa keisari oli oikeassa. Mannerheim ylenee everstistä kenraaliksi — ensimmäinen
maailmasota Vuonna 1909 Mannerheimin toive toteutui. Hänet komennettiin
Puolaan rykmentin komentajaksi. Puolassa Mannerheim vietti seitsemän vuotta. Näitä vuosia hän on luonnehtinut elämänsä onnellisiksi vuosiksi. Muistelmissaan Mannerheim kirjoitti Puolan ajastaan:
— Vielä nykyisinkin ajattelen mielelläni seitsemää Puolan vuottani. Pääsin mukaan Puolan ylhäisiin seurapiireihin. Kaiken kaikkiaan
puolalaiset ottivat minut vastaan ilman ennakkoluuloja. Mannerheim ylennettiin Puolan vuosinaan kenraalimajuriksi. Hänet
nimettiin myös jäseneksi Venäjän keisarin seurueeseen. Tämä oikeutti hänet
pääsemään muita helpommin keisarin puheille. Se oli todella huomattava
kunnianosoitus. Puolassa Mannerheim koulutti joukkonsa valiojoukoiksi. Hän kehitti miestensä ampumataitoja ja opetti heidät liikkumaan niin,
että vihollisen konekiväärituli ei surmannut heitä helposti. Mannerheimin aika Puolassa oli rauhan aikaa. Mannerheimillä oli aikaa osallistua myös Puolan seurapiirien elämään. Tältä ajalta on säilynyt Mannerheimin rakkauskirjeitä puolalaiselle
ruhtinatar Marielle. Vuonna 1914 heinäkuun lopulla Mannerheim sai käskyn, että hänen
joukkonsa on oltava valmiina lähtöön. Muutaman rauhan vuoden jälkeen
ensimmäinen maailmansota syttyi 6. elokuuta vuonna 1914. Ensimmäisessä
maailmansodassa Saksa ja Itävalta-Unkari taistelivat Englantia, Ranskaa,
Venäjää ja monia muita pienempiä valtioita vastaan. Mannerheimin joukot taistelivat Itävallan ja Romanian rintamilla. Mannerheim joutui joukkojensa kanssa jo heti sodan alussa koviin
taisteluihin. Krasnikin kaupunki oli tärkeä keskus, jonka Itävallan joukot
yrittivät vallata. Mannerheim sai käskyn, että kaupunki on ehdottomasti
pidettävä venäläisten hallussa. Siitä ei saanut luopua, «maksoi, mitä
maksoi». Mannerheimin joukot torjuivat itävaltalaisten hyökkäykset useaan
kertaan. Mannerheim ei tyytynyt vain puolustamaan asemiaan, vaan
hyökkäsi itävaltaisten selustaan. Näin hän aiheutti sekasortoa Itävallan
joukoissa. Krasnikin taistelut kestivät kuuden päivän ajan. Kaupunki pidettiin
Venäjän halussa. Näissä taisteluissa osoittamansa taidon, rohkeuden ja päättäväisyyden
ansioista Mannerheim sai korkean kunnianosoituksen, Yrjön miekan. Myöhemmin hän sai vielä Yrjön ristin kunniamerkin. Näitä huomionosoituksia Mannerheim oli kauan odottanut ja arvosti
suuresti. Ensimmäisen maailmansodan taistelut kehittivät Mannerheimista
lopullisesti suuren sotapäällikön. Hän oli koko sodanjohdon arvostama,
rohkea, itsenäinen ja nopealiikkeinen kenraali. Mannerheimin toimista
ensimmäisessä maailmansodassa on kirjoitettu:
— Hänen kookas hahmonsa ilmestyi joka taholle. Mannerheim
ilmestyi erityisesti sellaisiin paikkoihin, missä tilanne oli kehittynyt
vaaralliseksi. Hän ratsasti joukkojen edellä ja tutki itse maastoa ja pani
merkille maaston kohdat, joilla myöhemmin voisi olla merkitystä hänen
päätöksenteolleen. Mannerheim eroaa Venäjän armeijasta — Venäjällä puhkeaa
vallankumous
Keisarin hallitsema Venäjä oli jäänyt jälkeen kaikesta kehityksestä. Venäjä oli laajentunut suureksi maaksi, mutta työväestön ja talonpoikien
elämä maassa oli kurjaa. Ensimmäisen maailmansodan aikana Venäjän kansan asema kurjistui
entisestään. Tyytymättömät työläiset lakkoilivat. Kansa näki nälkää. Vuoden 1917 helmikuun vallankumouksen jälkeen Venäjän keisari
Nikolai II (toinen) erosi. Vladimir Iljits Lenin oli noussut Venäjän bolsevikkien eli
kommunistien johtajaksi. Hän julisti, että vallan piti kuulua kansalle. Bolsevikit tekivät lokakuussa 1917 vallankumouksen ja ottivat haltuunsa
vallan kaikkialla Venäjällä. Keisarin yksinvalta oli nyt lopullisesti kumottu. Keisari ja koko keisarillinen perhe surmattiin vuonna 1918. Syksyllä vuonna 1917 Mannerheim havaitsi, että myös hänen
joukoissaan kuri oli höltynyt. Vallankumoushenki tarttui sotilaisiin kaikkialla maassa. Mannerheim ajatteli, että ei ollut syytä palvella armeijassa, missä
sotilaat saattoivat surmata päällikkönsä milloin tahansa. Mannerheim oli keisarin sotilas. Keisari ei enää ollut vallassa. Näin Mannerheimilla ei ollut muuta vaihtoehtoa kuin erota Venäjän
armeijasta. Hän ei voinut ajatellakaan siirtyvänsä Venäjän uusien vallanpitäjien,
kommunistien palvelukseen. Itse asiassa koko hänen loppuelämänsä oli taistelua Venäjän
kommunisteja ja heidän hallintoaan vastaan. Mannerheim täytti 50 vuotta kesäkuussa vuonna 1917. Hän oli taas
elämässään uuden vaiheen edessä. Venäjälle hän ei voinut jäädä. Uuden
mahdollisuuden tarjosi kotimaa Suomi, jonne Mannerheim palasi
joulukuussa 
vuonna 
1917. Mannerheim 
tilittää 
muistelmissaan
palvelusaikaansa Venäjällä:
— Kun silmäilin taaksepäin tuohon aikaan, minkä olin kulkenut
keisarin univormussa, myönsin kiitollisena, että toiveeni olivat täysin
toteutuneet. Kukin eri vaihe virkaurallani oli ollut erinomaisen antoisa, ja
lisäksi minulla oli ollut onni kuulua valiojoukkoihin, joissa oli hyvät
upseerit ja oiva henki. Sellaisten joukkojen johtaminen sekä rauhan että
sodan aikana on tuottanut minulle tyydytystä. Mannerheim valkoisen Suomen ylipäälliköksi — Suomi kokee
katkeran sisällissodan
Venäjän vallankumous levisi myös Suomeen. Suomi julistautui
itsenäiseksi maaksi 6. joulukuuta vuonna 1917. Suomen hallitus eli senaatti oli perustanut sotilaskomitean. Sen
tarkoituksena oli valmistella Suomen vapaustaistelua, jossa venäläiset
joukot 
ajettaisiin 
pois 
Suomesta. Mannerheim 
meni 
mukaan
sotilaskomitean työhön. Lopulta maan hallitus kutsui hänet armeijan
ylipäälliköksi. Itsenäinen Suomi oli jakautunut kahtia: punaisiin ja valkoisiin. Lisäksi maassa oli noin 40 000 venäläistä sotilasta, jotka piti saada
pois maasta. Niin kauan kuin venäläiset sotajoukot olivat maassa, Suomi ei ollut
aidosti itsenäinen maa. Maassa olikin syttymässä sisällissota valkoisten ja punaisten välille. Työväestö oli perustanut punakaartin. Venäläiset sotilaat tukivat
punakaartin joukkoja. Porvaristo kokosi omia aseellisia joukkoja, joista
syntyi valkokaarti. Maa oli sekasortoisessa tilassa. Sisällissodan alkaessa punaiset hallitsivat Etelä-Suomea ja Pohjanmaa
ja muu Pohjois-Suomi oli valkoisten hallussa. Mannerheimin oli kuljettava
läpi punaisen Suomen, että hän pääsisi valkoisten puolelle Pohjanmaalle. Sota ei ollut vielä puhjennut ja junat kulkivat vielä. Ylipäälliköksi
nimitetty Mannerheim lähti junalla Pohjanmaalle. Hän oli naamioitunut. Mannerheimille oli tehty myös väärennetty henkilötodistus, jonka mukaan
hän oli kauppias. Tampereen asemalla Mannerheim oli vähällä jäädä kiinni. Venäläiset
sotilaat tarkistivat junia ja etsivät niistä upseereita ja muita sotilaita, jotka
pyrkivät pohjoiseen valkoisten joukkoihin. Mannerheim puhui huomaamattaan sotilaille venäjää. He alkoivat heti
epäillä häntä valkoiseksi upseeriksi. Venäläiset sotilaat olivat juuri
pidättämässä Mannerheimia. Silloin paikalle tuli nuori mies, jolla oli
rautatieläisten virkapuku. — Päästäkää mies menemään. Paperithan ovat kunnossa. Ettekö näe? Hän on vaaraton kauppias, nuori mies sanoi sotilaille. Venäläiset uskoivat nuorta miestä. Näin Mannerheim pääsi jatkamaan
matkaansa. Oli kuitenkin hiuskarvan varassa, että valkoinen Suomi olisi
menettänyt joukkojensa tulevan ylipäällikön. Tämän tarinan Mannerheim on kertonut muistelmissaan. Mannerheim
kirjoitti:
— 
Olisin 
halunnut 
sodan 
jälkeen 
palkita 
nuoren 
miehen. Todennäköisesti hän pelasti henkeni. Kun muistelmat ilmestyivät vuonna
1951, tämä nuori mies löydettiin. Hän oli Eino Lähteenmäki, joka silloin
toimi Tampereen Klassillisen lyseon rehtorina. Nyt Lähteenmäelle
myönnettiin 
korkea 
kunniamerkki 
kiitokseksi 
Mannerheimin
pelastamisesta. Suomen sisällissota vuonna 1918 oli hirveä sota, koska siinä
suomalaiset taistelivat keskenään. Mannerheimille vuoden 1918 sota oli
vapaussotaa. Hän halusi vapauttaa Suomen venäläisistä ja punaisista
joukoista ja taata maan itsenäisyyden. Muistelmissaan Mannerheim kirjoitti sisällissodan aloittamisesta:
— Aloittamani sotatoimet kohdistuivat Suomeen jääneitä venäläisiä
joukkoja vastaan. Suomessa oli venäläisiä joukkoja, vaikka neuvostohallitus oli
tunnustanut Suomen itsenäisyyden. Puhjennut sota oli siten vapautussotaa, vapaussotaa. Tätä tosiasiaa ei muuta se, että sotatoimet pian jouduttiin
kohdistamaan sekä venäläisiä että omia kapinallisia vastaan. Kun Mannerheim oli päässyt Pohjanmaalle, hän ryhtyi nopeasti
toimeen. Pohjanmaan venäläiset joukot riisuttiin aseista. Samanaikaisesti alettiin kouluttaa suomalaisia miehiä sotilaiksi
valkoiseen armeijaan. Sisällissota alkoi samanaikaisesti Helsingissä ja Pohjanmaalla. Punaiset hallitsivat Etelä-Suomessa ja valkoiset muuta osaa maata. Aluksi
punaiset pakottivat valkoiset perääntymään. Suomesta oli ensimmäisen maailmansodan aikana lähtenyt nuoria
miehiä Saksaan. Siellä he liittyivät Saksan armeijaan. He halusivat oppia
taistelemaan. Miehiä kutsuttiin jääkäreiksi. Jääkärien tarkoitus oli palata takaisin Suomeen. Suomessa he
perustaisivat Suomen armeijan, joka vapauttaisi Suomen Venäjän vallasta. Kun sisällissota oli syttynyt, jääkärit palasivat Saksasta Suomeen. He menivät valkoisten puolelle ja taistelivat valkoisessa armeijassa
punaisia vastaan. Sisällissodan taistelut olivat verisiä. Valkoiset onnistuivat valtaamaan
Tampereen, joka oli tärkeä punaisten tukikohta. Taistelu Tampereesta oli
siihen asti suurin kaupungissa käyty taistelu. Sotivien joukkojen keskellä eli
paljon tavallisia ihmisiä, niin punaisia kuin valkoisiakin. Taistelu Tampereesta alkoi huhtikuun 3. päivänä aamuyöllä. Silloin
kello kahden jälkeen maanpäällinen helvetti pääsi valloilleen Tampereella. Hirmuinen tykkien jyrinä rikkoi öisen hiljaisuuden. Ilmassa vonkuivat
ammusten äänet ja kaikkialta kuului räjähdyksiä. Pian alkoi tulipalojen
loimu näkyä taivaan rannalla. Tulipalot levisivät kaikkialle kaupunkiin. Tykkituli ei kestänyt tuntiakaan. Sitten alkoi kuulua kiväärien ja
kuularuiskujen ammunta. Nyt valkoisten suurhyökkäys Tampereelle oli
alkanut. Valkoiset hyökkäsivät joka puolelta kaupunkiin. Jokaisella valkoisen
armeijan sotilaalla oli kuusen oksa lakissaan. Valkoisen käsivarsinauhan
erottaminen pimeässä olisi voinut olla vaikeaa. Lakissa olevasta
kuusenoksasta valkoiset tunnistivat toisensa eivätkä ampuneet toisiaan. Illalla 5. päivä huhtikuuta koko Tampere oli vallattu. Punaisten 
täydellinen 
antautuminen 
tapahtui 
kuitenkin 
vasta
seuraavana päivänä. Aamulla 6. päivä huhtikuutaPyynikin näkötorniin
kohosi valkea vaate. Se oli merkki punaisten antautumisesta. Vangitut 
punakaartilaiset 
koottiin 
Tampereen 
Keskustorille. Äärimmilleen rasittuneita ja masentuneita miehiä ja naisia seisoi risaisissa
vaatteissa hiljaisina ympäri toria. Seuraavaan aamuun asti tuhansia vankeja
säilytettiin Keskustorilla. Sieltä heidät marssitettiin vankileirille. Kun taistelu Tampereesta oli ohi, Mannerheimin joukot saattoivat
edetä etelään, kohti Helsinkiä. Sodan loppuvaiheessa myös saksalaiset sotilaat tulivat auttamaan
valkoisia. Nyt punaisten puolustus murtui lopullisesti. He yrittivät paeta Venäjälle. Osa pääsi pakoon, mutta monet joutuivat vankileirille. Katkera ja
verinen sisällissota päättyi valkoisten voittoon. Toukokuun 16. päivänä vuonna 1918 kenraali Mannerheim otti vastaan
valkoisen armeijan voitonparaatin. Tämä oli Mannerheimin suuri hetki. Silloin oli kaunis päivä. Kaupungin naiset ja lapset toivat kukkia
Mannerheimille. Kadut 
olivat 
täynnä 
ihmisiä, 
jotka 
hurrasivat
Mannerheimille ja hänen joukoilleen. Paraatin jälkeen Mannerheim piti kiitospuheen sotilailleen. — Armeijan päämäärä on saavutettu. Maamme on vapaa. Suomen
kansa on valmis ottamaan sen paikan, joka sille kuuluu eli elämään
itsenäisenä kansakuntana muiden kansakuntien joukossa, Mannerheim
sanoi. Sisällissota oli julma sota. Siinä kuoli kaikkiaan noin 30 000
suomalaista. Ihmisiä kuoli taisteluissa, mutta paljon myös niiden
ulkopuolella. Punaisten hallitessa Etelä-Suomea, he surmasivat porvareita ja muita
valkoisiksi epäilemiään henkilöitä. Joskus vanha kauna ja katkeruus saivat
punaiset tekemään julmia veritekoja. Varsinkin kun sodan tappio näytti
varmalta, punaiset syyllistyivät julmuuksiin. Näitä tekoja kutsuttiin
punaiseksi terroriksi. Taistelujen loputtua alkoi valkoinen terrori. Vangiksi jääneitä punaisia ja muita työväestön edustajia surmattiin
säälimättä. Aina ei tutkittu, oliko henkilö osallistunut taisteluihin. Pelkkä
epäily siitä riitti. Vankileireille koottiin noin 80 000 punaista. Taudit levisivät leireillä,
eikä kaikille riittänyt edes ruokaa. Näissä oloissa vankileireillä kuoli noin
12 000 punaista. Muistelmissaan Mannerheim kertoo, että hän oli esittänyt, että «vain
törkeisiin rikoksiin syyllistyneet punaiset vangittaisiin ja harhaanjohdetut
suuret joukot, nekin, jotka oli vangittu ase kädessä vapautettaisiin». Valitettavasti näin ei kuitenkaan tapahtunut. Vähitellen elämä Suomessa vakiintui. Kuitenkin sisällissota ja sen
jälkiselvittelyt pitivät maan tiukasti jakautuneena kahtia porvaristoon ja
työväestöön. Katkeruus ja epäluuloisuus jatkuivat. Sisällissodan jälkeen Mannerheimiin suhtauduttiin ristiriitaisesti. Suurin osa kansasta piti häntä sankarina, maan vapauttajana. Kuitenkin moni hengissä säilynyt punainen tai punaisen perheenjäsen
tunsi katkeruutta Mannerheimia kohtaan. Mannerheim valtionhoitajana — itsenäisen Suomen rakentaminen
alkaa Sisällissodan jälkeen alkoi rauhan ja itsenäisen Suomen rakentamisen
aika. Suomen johtavat poliitikot halusivat pitää Suomen tiiviissä yhteydessä
Saksaan. Yhteistyössä haluttiin mennä niin pitkälle, että Suomeen haluttiin
maan johtajaksi kuningas. Itse asiassa eduskunta ehti jo valita tähän tehtävään saksalaisen
prinssin. Kuninkaana hänen nimensä olisi ollut Väinö I (ensimmäinen). Saksa hävisi ensimmäisen maailmansodan. Samalla suomalaisten oli
pakko luopua suunnitelmastaan valita kuningas maan johtoon. Mannerheim oli alusta asti vastustanut tiivistä yhteistyötä Saksan
kanssa. Hän ei päässyt yksimielisyyteen maan muiden johtajien kanssa siitä,
mitkä valtiot olisivat parhaat yhteistyökumppanit Suomelle. Siksi
Mannerheim 
erosi 
ylipäällikön 
tehtävästä 
melkein 
heti 
suuren
voitonparaatin jälkeen 29.5. vuonna 1918. Eronsa jälkeen hän matkusti heti
ulkomaille. Ero oli Mannerheimille katkera pettymys, koska voitetun sodan
jälkeen hän olisi halunnut olla mukana maan johdossa. Pian Mannerheimin palveluksia tarvittiin uudelleen. Maassa oli huutava ruokapula. Tarvittiin ulkomailta viljaa ja muita
elintarvikkeita. Lisäksi Suomi oli juuri itsenäistynyt ja sen tukija, Saksa, hävinnyt
maailmansodan. Suomelle oli tärkeää, että Englanti, Ranska ja Yhdysvallat tunnustavat
Suomen itsenäisyyden. Mannerheim oli sopiva mies neuvottelemaan näiden
maiden kanssa. Samalla hän pystyisi hankkimaan elintarvikkeita Suomeen. Siksi hallitus pyysi Mannerheimia lähtemään Suomen edustajana
neuvottelumatkalle Englantiin ja Ranskaan syksyllä vuonna 1918. Aluksi Mannerheim epäröi lähteä hallituksen edustajana tälle matkalle. Muistelmissaan hän kirjoittaa asiasta: — Aluksi vastustin ehdotusta. En
halunnut yhteistyöhön hallituksen kanssa, joka oli eri mieltä kuin minä. Ymmärsin kuitenkin pian, että isänmaallinen velvollisuuteni oli saada
Suomen asema hyväksi maailmalla. Maamme tarvitsi myös elintarvikkeita. Siksi kauppayhteydet oli saatava kuntoon. Kun olin pohtinut asiaa
perusteellisesti, päätin suostua hallituksen pyyntöön. Mannerheimin matka oli onnistunut. Suomen itsenäisyys sai
tunnustuksen ja maan ruokapulakin helpottui. Haaveet saada kuningas olivat kariutuneet. Suomi tarvitsi johtajan,
joka alkaisi järjestää maan asioita. Päätettiin nimittää maahan vanhojen
lakien mukaan valtionhoitaja. Mannerheim oli tähän tehtävään sopivin suomalainen. Hänet nimitettiinkin valtionhoitajaksi 12.12. vuonna 1918. Näin Mannerheim sai hyvityksen edellisen kevään erolleen ja
kokemalleen pettymykselle. Muistelmissaan Mannerheim kuvaa, iloaan ja tyytyväisyyttään, kun
hän saapui Helsinkiin valtionhoitajana: — Samalla asemalla, jolta olin
seitsemän kuukautta sitten poistunut yksinäisenä miehenä, olivat nyt maan
kaikki arvohenkilöt minua vastassa. Myös kadun varret olivat täynnä
helsinkiläisiä, jotka lämpimästi tervehtivät minua — jo toisen kerran saman
vuoden aikana! Mannerheimilla oli heti kolme tärkeää tehtävää: Suomen suhteet
muihin maihin tuli saada kuntoon. Maassa oli yhä pula ruuasta. Elintarvikkeita piti nopeasti saada Suomeen. Lisäksi maahan oli saatava
toimintakykyinen eduskunta ja valittava presidentti. Punavankeja oli vielä
paljon vankileireillä. Myös heidän kohtalonsa oli ratkaistava. Mannerheim esitti vankien
armahtamista. Suuri armahdus toteutui kuitenkin vasta kesäkuussa vuonna
1919. Ensimmäisinä tehtävinään Mannerheim loi Suomen hyvät suhteet
ulkomaihin. Nopeasti hän myös pani toimeen eduskuntavaalit ja sitten
presidentin vaalit. Eduskunta 
valitsi 
Suomen 
ensimmäisen 
presidentin. Myös
Mannerheim oli ehdolla presidentiksi. Eduskuntaan oli valittu 80 sosiaalidemokraattia. Vasemmisto ja
keskusta eivät voineet hyväksyä Mannerheimiä. Näin Kaarlo Juho Stählberg valittiin ensimmäiseksi presidentiksi. Tämä oli raskas tappio, jota Mannerheim ei koskaan unohtanut. Presidentti 
Stählberg 
tarjosi 
Mannerheimille 
puolustusvoimien
ylipäällikön tehtävää, mutta hän kieltäytyi siitä. Tämän jälkeen Mannerheim vetäytyi kymmenen vuoden ajaksi syrjään
poliittisesta elämästä. Mannerheim 
vapaana 
kansalaisena 
— 
Mannerheimin
lastensuojeluliitto perustetaan
Mannerheim oli nyt siviilihenkilö, vapaa kansalainen, jolla ei ollut
minkäänlaista Suomen valtion antamaa tehtävää. Hän oli hyvässä kunnossa
ja halukas toimintaan. Varsinaisen 
kodin 
Mannerheim 
löysi 
itselleen 
Helsingin
Kaivopuistosta. Siellä sijaitseva huvila oli varta vasten korjattu Mannerheimin
käyttöön. Nykyään rakennuksessa toimii Mannerheim-museo. Mannerheim sai monia kunnianosoituksia. Ehkä merkittävin niistä oli
7,5 miljoonan silloisen markan rahalahja, jonka suomalaiset olivat hänelle
keränneet. Rahalahjan lisäksi Mannerheim sai vastaanottaa adressin eli
kirjeen, jossa oli satojentuhansien suomalaisten allekirjoitus. Siinä todettiin
muun muassa: — Haluamme kiittää Teitä Suomen vapaudesta ja
itsenäisyydestä. Olemme halunneet perustaa rahaston, joka kantaa Teidän nimeänne. Näin nimenne muisto säilyy myös tuleville sukupolville. Mannerheim 
antoikin 
rahoista 
huomattavan 
osan 
erilaiseen
avustustoimintaan. Mannerheimin sodissa näkemät kärsimykset sekä keskustelut sisarensa
ylihoitaja Sophie Mannerheimin kanssa antoivat hänelle aiheen perustaa
vuonna 1920 Kenraali Mannerheimin Lastensuojeluliiton. Sen tavoitteena
oli parantaa lasten terveyttä. Sisällissodan jälkeen moni lapsi oli menettänyt
ainakin toisen vanhempansa. Myös he tarvitsivat apua. Aluksi lastensuojeluliiton toimisto sijaitsi Mannerheim kodissa
Kaivopuistossa. Muistelmissaan Mannerheim kirjoittaa tyytyväisenä tästä
ajasta: — Mielihyvin muistelen ensimmäistä luovaa kaksivuotiskautta,
jolloin liiton toimisto oli sijoitettu kotiini. Silloin saatoin läheltä seurata
toimintaa ja myös osallistua työn kehittämiseen. Tässä työssä arvokkaana
tukena minulla oli sisareni Sophie. Hän tuki ja kannusti minua vuoteen
1928 saakka, jolloin hän kuoli. Vuodesta 1921 alkaen Mannerheim toimi Suomen Punaisen Ristin
puheenjohtajana. Tässä tehtävässä hän toimi 30 vuotta, aina kuolemaansa
asti. Tämäkin toiminta oli lähellä hänen sydäntään, ja hän omistautui sille
koko tarmollaan. Mannerheim toimi erityisen innokkaasti myös maanpuolustustyössä. Hän oli varsin suosittu puhuja erilaisissa vapaussodan muistojuhlissa. Mannerheim 
ampuu 
tiikerin 
— 
ulkomaanmatkoja 
ja
metsästysretkiä Mannerheimin elämään sisältyi paljon ulkomaanmatkoja, joilla hän
tapasi muiden maiden johtavia henkilöitä. Ulkomailla hän saattoi myös liikkua vapaasti, ilman jatkuvaa
huomiota. On arvioitu, että 1920-luvulla Mannerheim oleskeli puolet ajastaan
ulkomailla. Mannerheim oli koko elämänsä ajan innokas metsästäjä. Kun hänellä
ei ollut virallisia tehtäviä, myös metsästykseen jäi aikaa. Muistelmissaan Mannerheim kirjoittaa metsästysharrastuksestaan: —
Kotimaassa 
olin 
mukana 
hyvien 
ystävien 
seurassa 
virkistävillä
metsästysretkillä. Metsästin myös Itävallassa, jossa minulla oli oma
saksanhirvien pyyntialue. Vuosina 1927 ja 1937 minulle tarjoutui
mahdollisuus matkustaa Intiaan ja metsästää siellä suurriistaa. Intian metsästysmatkalla vuonna 1937 hän sai saaliiksi neljä tiikeriä. Kaksi tiikerin taljaa on vieläkin nähtävillä Helsingissä Kaivopuiston
Mannerheim-museossa. Mannerheim piti vuonna 1937 esitelmän, jossa hän kuvasi tiikerin
metsästystä. Tiikereitä metsästetään elefanttien selästä. Intiassa on erityisiä tiikerien jäljittäjiä, jotka löytävät viidakon
korkeasta heinikosta tiikerin olinpaikan. Heinä on usein niin korkeaa, että
se ulottuu elefantin yli. Kun tiikeri on saarrettu, elefantit polkevat heinän matalaksi. Näin
tiikeri voidaan mahdollisimman hyvin havaita. Elefantit olivat polkeneet heinän matalaksi. Emme kuitenkaan
havainneet tiikeriä. Aika kului. Pimeys oli jo lähellä, kun metsästyksen johtaja pyysi minua
ratsastamaan elefantilla eteenpäin. Tiikeri oli lähellä. Elefantti pysähtyi eikä
suostunut menemään lähemmäksi tiikeriä. En nähnyt kunnolla tiikeriä,
mutta ammuin kohtaan, jossa tiikerin piti olla. Mitään ei tapahtunut. Yllättäen näin jotain valkoista aivan lähellä. Olivatko ne tiikerin hampaat? Ammuin nopeasti niitä kohti. Sitten
vieressä näkyi valkoisia raitoja. Ammuin taas kaksi laukausta. Nyt näin, että
jotain lysähti kasaan. Odotimme hetken aikaa. Heitimme kiviä ruohikkoon,
missä tiikerin piti olla. Mitään ei tapahtunut. Uskaltauduimme katsomaan ja
löysimme kuolleen ison tiikerin. Olin ampunut tiikeriä niskaan. Kaikki olivat ihastuksissaan siitä, että
olimme lopulta onnistuneet. Aikaa ei olisi enää ollut jatkaa metsästystä,
koska muutaman minuutin kuluttua tuli pimeää ja yö laskeutui viidakkoon. Mannerheim puolustusneuvoston puheenjohtajaksi — syttyykö
sota vai ei? Venäjä 
oli 
muuttunut 
Neuvostoliitoksi. Siellä 
oli 
vallassa
kommunistinen puolue. Suomalaiset olivat edelleen jakautuneet kahteen
leiriin: oli punaisia eli työväestö ja valkoisia eli porvaristo. Suomessa kommunistit järjestivät lakkoja. Kommunistit olivat
kiihkeitä 
punaisia. Kommunisteja 
vastustava 
lapuanliike 
syntyi
Pohjanmaalla. Lapuanliike oli valkoinen, kiihkeä isänmaallinen liike. Siihen kuului porvaristoa, talonpoikia, virkamiehiä ja monenlaista väkeä eri
puolilta Suomea. Lapualaisten mielestä kommunistit ja muut vasemmistolaiset halusivat
liittää 
Suomen 
Neuvostoliittoon. Siksi 
lapualaiset 
pahoinpitelivät
kommunisteja ja muita punaisia. Mannerheimilla oli kaiken aikaa ollut kannattajia, jotka pyrkivät
nostamaan hänet joko maan tai armeijan johtoon. Mannerheim kannatti
kommunisteja vastustavan lapuanliikkeen päämääriä. Kuitenkin hän
kieltäytyi ryhtymästä liikkeen johtoon. Suomessa toimi puolustusneuvosto, jonka tarkoituksena oli pitää
huolta siitä, että maan puolustaminen olisi kunnossa, jos sota mahdollisesti
syttyy. Talvella vuonna 1931 P. E. Svinhufvud valittiin Tasavallan
presidentiksi. Nyt 
hän 
pyysi 
Mannerheimia 
puolustusneuvoston
puheenjohtajaksi. Samalla presidentti Svinhufvud pyysi Mannerheimia
ryhtymään ylipäälliköksi, jos Suomi joutuu sotaan. — Pystyn hallitsemaan maata, mutta en pysty johtamaan sotaa,
Svinhufvud totesi Mannerheimille. Mannerheim 
suostui 
ehdotukseen. Hän 
alkoi 
toimia
puolustusneuvoston puheenjohtaja ja oli valmis ylipäälliköksi, jos sota
syttyy. Muistelmissaan 
Mannerheim 
kirjoittaa 
ryhtymisestään
puolustusneuvoston puheenjohtajaksi:
— Jouduin suurten ja vaikeiden tehtävien eteen, kun otin vastaan
puheenjohtajuuden. Ensi sijassa oli koetettava saada eduskunta ymmärtämään, miten
tärkeää oli korjata armeijan varustautumisen puutteet. Lisäksi Karjalankannaksen linnoittaminen oli erinomaisen tärkeä ja
kiireellinen tehtävä. Vuonna 1933 Mannerheim ylennettiin sotamarsalkaksi. Mannerheim ryhtyi tarmokkaasti työhön puolustusneuvostossa. Suomen sotateollisuutta kehitettiin. Suomalaisten maanpuolustustahtoa
kohotettiin. Muiden Pohjoismaiden kanssa yritettiin aikaan saada liittoa
sodan varalta. Pohjoismaiden liittoa ei kuitenkaan saatu aikaiseksi. Suomen
puolustusta ei myöskään saatu kuntoon Mannerheimin toivomalla tavalla. Valtio käytti 1930-luvulla Mannerheimia edustajanaan ulkomailla. Tähän Mannerheimilla oli hyvät valmiudet, sillä hänellä oli hyvä kielitaito. Lisäksi hän tunsi henkilökohtaisesti monia ulkomaiden johtohenkilöitä. Koko 1930-luvun Mannerheim oli yksi niistä, jotka pelkäsivät
suursodan syttymistä. Puolustusneuvoston puheenjohtajana hän vaati
voimakkaasti, että Suomen oli varustauduttava eli hankittava aseita sotaa
varten. — Tämä on kilpajuoksua myrskyä vastaan, Mannerheim kertoi
työstään aseiden hankkimiseksi Suomeen. Välillä Mannerheim jopa uhkasi
erota tehtävästään, ellei armeija saisi lisää varoja. Mannerheimin sotaa edeltävää työtä Suomen puolustusvalmiuden
nostamiseksi voi pitää yhtenä hänen uroteoistaan. Suomi oli huonosti
varustautunut talvisotaan, mutta vielä huonommin asiat olisivat olleet ilman
Mannerheimin toimintaa. Oli kaiken kaikkiaan hyvin tärkeää, että Mannerheim toimi
puolustusneuvoston puheenjohtajana. Näin hänen oli vuonna 1939
helpompi siirtyä ylipäälliköksi talvisodan alkaessa. Talvisodan ylipäällikkö — Neuvostoliiton hyökkäys torjutaan
Saksassa Adolf Hitler oli noussut valtaan. Hän varustautui suursotaan. Muut Euroopan maat eivät uskoneet, että uusi maailmansota voisi syttyä. Suomessakaan ei uskottu, että maa voisi joutua sotaan. — Maailma ei ole tullut niin hulluksi, että se alkaisi uuden sodan,
monet ihmiset ajattelivat. Mannerheimin pahat aavistukset suursodan syttymisestä osoittautuivat
oikeaksi. Saksa aloitti toisen maailmansodan. Toinen maailmansota syttyi,
koska Saksa halusi valloittaa lisää alueita. Hitler halusi luoda Suur-Saksan. Hitler sai aikaan sen, että Itävalta ja Tsekkoslovakia ilman sotaa yhdistettiin
Saksaan. Englanti ja Ranska olivat luvanneet auttaa Puolaa, jos Saksa
hyökkää sinne.",book
"Kerttu tarttui paperipinoon ja heilautti sen komeassa kaaressa lattialle. —     Kumpi meistä joutuu olemaan raskaana? Sekö jolle kaikki täällä
Suomessa on tuttua ja turvallista vaiko mä? Kumpi meistä tulee olemaan
yksin kotona vauvan kanssa täällä missä kaikki elää piilossa naapureilta,
kuin vankikopeissa, kaukana vanhemmistaan? HAH? Kerttu huusi ja
potkaisi papereita. —     Mariquita… Eija yritti rauhoitella. —     Vai vielä Mariquita! Enhän mä mikään Mariquita enää ole. Musta
on tullu Henkan Kerttu, Henkan ikioma kiltti Suomi-vaimo. Mä olen
opetellu tykkäämään suomalaisesta musasta vaikka se on itkupillitystä,
tekemään suomalaista ruokaa, vaikkei se maistu miltään, ja kävelemään
rumissa verkkareissa ja toppatakeissa ja jopa juomaan teidän kamalaa
kahvia! Onko mussa mitään Mariquitaa jäljellä? —     Mulla on ikävä mun äitiä! Ja veljiä! Ja Kolumbiaa! Mä oon
kurkkuani myöten täynnä tätä Suomen hiljasuutta ja kylmyyttä. Ja mä
puhun nyt ihmisistä enkä säästä! —     Ollaanko me niin kamalia? Jesse nielaisi. —     Kerttu on tosiaankin ollut liian reipas, Eija sanoi miettiväisenä. —     Mutta itse sä tänne päätit tulla, ja kyllä kuule mies kuin mies
menee piiloon jos sä tolia tavalla raivoat, Anssi sanoi. —     Älä soita Kertulle suutas, Jesse pahastui. —     Kyllä jonkun pitää Henkkaakin puolustaa. Kun Henkka kerran
haluaa lapsen, ja olette yksissä tuumin sellasen tehneet, niin on se aika
kurjaa, jos sä nyt vasta muutat mieles ja lennät pois, Anssi jatkoi. —     Miten niin lennän pois? Mä en ole mikään pelkuriraukka, en mä
peräänny! Kerttu nyyhkytti. —     No minkä lentolipun sä sitten olet ostanut? Eija uteli. —     Mun veli tulee tänne. Eikä Henkka yhtään välitä siitä miten
yksinäinen mä täällä oon. Se suuttu kun mä ostin mun veljelle Leandrolle
lipun! Sanontojen ja vaikeiden sanojen selitykset Ei ikipäivänä. Ei milloinkaan, varmasti ei. Emämunauksen, perusmuoto emämunaus. Suuri virhe, iso moka. Häh?Mitä? Laiskasti ja epäkohteliaasti. Mies kuin mies. Jokainen mies. Muutat mieles, perusmuoto muuttaa mieltään. Perua päätös ja tehdä
eri lailla. Ajatella ensin yhdellä tavalla mutta sitten toisella tavalla. Jos
Anssi oli menossa nukkumaan mutta avasi sittenkin tietokoneen, hän muutti
mieltään. Pelkuriraukka. Sellainen, joka ei uskalla tehdä oikein, vaan pelkää
oikein tekemistä niin paljon että tekeekin mieluummin väärin. Komeassa kaaressa. Kuin pallon reunaa pitkin, pyöreää rataa pitkin. Salamoida. Välkkyä. Muuttaa valaistusta tai värejä. Salama tekee niin
kun on ukkonen. Vankikopeissa. Vangittuina pieneen selliin. Ventovieraaseen. Aivan vieraaseen, uudenlaiseen. Verkkareissa. Verryttelyasussa. Löysissä vaatteissa, joissa on pitkät
hihat ja lahkeet ja mukava urheilla. Voimiensa tunnossa. Sellainen joka tuntee itsensä vahvaksi ja uskoo
osaavansa ja pystyvänsä on voimiensa tunnossa. Yksissä tuumin. Yhdessä päätetty. Tuumailtu eli ajateltu yksimielisesti,
samalla tavoin. Älä soita Kertulle suutas. Älä puhu Kertulle rumasti. Soittaa suuta,
käyttää suuta soittimena jolla on ikävä ääni. Neljästoista luku, jossa nuori Jesse saa kuulla toisenlaisesta teini-iästä
Heti kun Henkka oli alkanut puhua yhteisestä tulevaisuudesta
Suomessa, Kerttu oli tehnyt kaikkensa oppiakseen suomen kielen. Ensi
päivästä Suomessa lähtien hän oli vaatinut, että Henkkakin puhuisi hänelle
suomea. Se oli Kertun mielestä hyväksi paitsi sopeutumisen kannalta, myös
siksi, ettei Henkka juuri osannut espanjaa. Kertusta oli hieman hölmöä
puhua Henkan kanssa englantia, joka oli kummallekin vieras kieli. Sitä paitsi kielet kiinnostivat Kerttua. Itse asiassa Kerttua kiinnosti
lähes kaikki maan ja taivaan välillä. Hän olisi halunnut opiskella enemmän. Siihen ei kuitenkaan ollut varaa. Isoveljien työttömyyden johdosta hänenkin
oli mentävä töihin. Mariquitan äiti ja veljet olivat muuttaneet kaupunkiin maaseudulta,
kun Mariquita oli ollut teini-iässä. Isoveljet arvelivat löytävänsä
kaupungista töitä, ja ehkä isänkin, joka oli lähtenyt jo aiemmin. Isää ei
näkynyt, ja töitä oli silloin kuin oli, mutta joka tapauksessa enemmän kuin
maalla — kaupunkiin perhe siis jäi. Kerttu — tai tuolloin vielä Mariquita — lopetti koulunkäynnin 14-
vuotiaana ja ryhtyi äitinsä lailla piiaksi. Hän kävi hyväosaisten ihmisten
kotona siivoamassa, tiskaamassa, pyykkiä pesemässä. Mariquita ei pitänyt
työstään. Hän kaipasi kouluun. Hän ikävöi sitä, että saisi joka päivä uutta
ajateltavaa. Sitä paitsi jotkut ihmiset, joiden sotkuja hän siivosi, eivät
kohdelleet häntä hyvin. Vaikka suurin osa työnantajista olikin mukavia,
niiden joidenkin kohtaamista piti pelätä — ja se söi inhottavan paljon
energiaa. Viidentoista 
vanhana 
Mariquita 
sai 
kuitenkin 
melkein
unelmatyöpaikan, olosuhteisiin nähden. Hän pääsi siivoamaan kotia, jossa
asui erittäin mukava yksinäinen, pitkästynyt kotirouva — sekä niin paljon
kirjahyllyjä, että Mariquita sekosi laskuissaan. Paola-rouvalle sopi kaikin
mokomin, että Mariquita lainaisi kirjoja. Niinpä aina kun Mariquita meni
Paolan luo siivoamaan, hän palautti kirjan ja nappasi toisen mukaansa. —    Mun tyttökaverien mielestä mä olin tylsä ja luin liikaa. Ne halus
että mä tulen
tanssimaan ja katsomaan söpöjä poikia. Välillä mä sanoin, etten mä
uskalla, ku mun isoveljet suuttuisi. Se oli kyllä vaan tekosyy. Oikeasti mä
tykkäsin kaikkein eniten lukemisesta. Sitä paitsi oli kivempaa jutella
tyttökaverien kanssa rauhassa kun ei ollu kovaa meteliä. —    Eli sulia ei ollu Kolumbiassa poikaystäviä? Jesse kysyi, ja vaihtoi
pienemmälle vaihteelle. Hän nimittäin käänsi auton pois moottoritieltä. —    No… isoveljien kaverit pyysi mua joskus ulos ja kyllä mä
lähdinkin, Kerttu naurahti, ja katsahti taakseen. Takapenkillä Heidi, Eija ja Anssi torkkuivat. Kerttu jatkoi
kertomustaan:
—    Mutta vaan yhden kanssa lähdin uudestaankin. Sekin luki paljon,
meillä oli paljon puhuttavaa. Sen pojan nimi oli Andres. Mutta Andres tapaili toistakin tyttöä. —    Mä oon musta ja vähän intiaani. Se toinen tyttö oli melkein
Valkonen. Totta kai Andres otti sitten sen. —     Katala jätkä! Jesse huudahti. —    Realismia, Kerttu hymähti. — Andresin kannatti tehdä niin. Eikä
se nyt tietenkään pelkästä ihonväristä voinu johtua. Varmaan se toinen tyttö
oli tosi kiva. Enkä mä sitä enää sure. Mieluummin mä oon täällä Henkan
kanssa kuin siellä Andresin kanssa! —     Miten sä ja Henkka tutustuitte? Jesse kysyi. Kerttu muisteli, kuinka Paola keksi alkaa tarjota bread cc breakfast -
palveluita, yösijaa ja aamiaista, turisteille. Paolasta oli mielenkiintoista
puhua englantia vieraitten kanssa, ja hän uskoi, että siitä olisi hyötyä hänen
yhä isommiksi kasvaville pojilleenkin. Mariquitakin hyötyi, sillä Paola ei
toki ollut se, joka matkailijoille aamiaista laittoi. Hän sai ansaittua hiukan
lisää rahaa perheen yhteiseen kassaan. Ei turisteja tosin koko ajan Paolan
porteista 
sisään 
marssinut. Kolumbia 
ei 
ollut 
mikään 
turistien
ykköslomakohde. Mariquitan kotikaupunkiin matkustikin juuri sellaisia
ihmisiä, jotka halusivat matkustella siellä, missä eivät varmasti törmäisi
maanmiehiinsä. Ihmisiä, jotka etsivät niin kutsuttua aitoa toiseutta. Mariquitakin oli mielellään koulussa opiskellut englantia. Nyt hän
keittiössä hääriessään kuunteli korvat höröllä ja imi itseensä englannin
kieltä. Joskus kävi niin, että matkailijat vetivät Mariquitan mukaan
keskusteluun. Se oli Mariquitasta upeaa. Nuo ihmiset eivät nähneet
näkymättömiä rajoja, jotka ko
lumbialaisessa kaupungissa erottivat mustat valkoisista ja palvelijat
palveltavista. Ulkomaalaisten mielestä hänen mielipiteensä olivat aivan
yhtä mielenkiintoisia kuin Paolan ja hänen poikiensa. Kerttu hiljeni. Jesse oli ollut niin kauan hiljaa, että hän oli varmaankin
jo pitkästynyt Kertun tarinointiin. Vai oliko? Suomalaisilla oli kumma tapa
kuunnella yhtä hiljaa, kiinnostipa asia heitä tai ei. —     Hei, tää on tosi mielenkiintoista. Mä en vaan tiedä mitä mä
sanoisin, Jesse reagoi Kertun vaikenemiseen. — Ja musta on aika
järkyttävää, ettet sä oo päässy kouluun, tai että joku jätti sut siksi että sä nyt
satuit syntymään tummaihoseks! Se on vaan väärin. —     Suomi on hieno maa, Kerttu vastasi. — Täällä kaikki pääsee
kouluun ilmaseks. Ja siivooja voi mennä naimisiin rikkaan miehen kanssa,
kukaan ei puhu pahaa! Ainakaan päin naamaa. —     Yhtä lailla täällä työtön mies voi mennä naimisiin menestyvän
naisen kanssa, Jesse virnisti, ja käänsi ohjauspyörästä. —     Kuka mies nyt naimisiin haluu? kysyi Anssi. Eija tömäytti häntä lumilapiolla. Anssi kolautti takaisin omallansa. Heidän miekkaillessaan auton takapenkillä Jesse pysäköi auton syrjäisen
tien varteen. Heidi hyppäsi autosta pois ensimmäisenä ja nappasi
takakontista lumiauran. —     Lumenluonti. Paras syy ottaa töistä palkatonta vapaata, hän
julisti. —     Mä sentään vaan ihan reilusti lintsaan, sanoi Jesse. Koko viisihenkinen seurue alkoi vapauttaa lumen alta sivutietä, jota
kukaan ei ollut aurannut koko talvena. Sanontojen ja vaikeiden sanojen selitykset Aitoa toiseutta. Erilaista kulttuuria kuin omassa maassa. Kuitenkin
sellaista, joka on oikeasti olemassa eikä vain esitys turistien iloksi. Hyväosaisten. Niitten, 
joiden 
asiat 
ovat 
paremmin. Yleensä
hyväosaisiksi kutsutaan ihmisiä, joilla on paljon rahaa. Hyötyi. Sai jotakin hyödyllistä. Esimerkiksi tietoa. Hääriessään. Kun hän hääri. Hääriä, työskennellä yleensä monen tehtävän parissa. Keittiössä
häärivä ihminen voi vaikkapa tiskata, paistaa perunoita ja pilkkoa
vihanneksia. Ihan reilusti. Rehellisesti, avoimesti. Ilman että keksii tekosyitä. Kaikin mokomin. Kyllä se käy, oikein hyvin. Ei mitään syytä sanoa ei. Katala. Sellainen, joka käyttää älyään ilkeällä tavalla. Häijy. Kolautti. Löi tai tönäisi niin että kuului kaikuva ääni. Korvat höröllä. Kun korvanlehdet kääntyvät kauemmas päästä. Kuvitellaan, että jos joku kuuntelee hyvin tarkasti, hänen korvansa
kääntyvät ääntä kohti. Kumma. Outo. Omituinen. Lintsaan. Olen koulusta poissa ilman lupaa. Marssinut. Kävellyt 
järjestyksessä, 
tahdissa, 
usein 
ryhmässä. Armeijassa sotilaat marssivat. Menestyvän. Sellaisen, joka onnistuu ja osaa, jonka elämä sujuu hyvin. Usein menestyjä ansaitsee paljon rahaa. Miekkaillessaan, perusmuoto miekkailla. Taistella miekoilla. Tai
muilla pitkillä esineillä. Palkatonta vapaata. Vapaapäivä, jolta ei saa palkkaa, on palkaton. Palvelijat palveltavista. Palvelijat niistä joita pitää palvella. Sopeutumisen kannalta. Sen vuoksi että viihtyisi ja haluaisi pysyä
siellä missä on. Sure, perusmuoto surra. Muistella ikävää asiaa. Olla surullinen. Itkeä. Murehtia. Olosuhteisiin nähden. Paremmin kuin siinä tilanteessa voisi luulla. Asiat voisivat olla huonomminkin. Pitkästynyt. Sellainen, jolla on tylsää, jolla on liian vähän tekemistä. Päin naamaa. Kasvokkain, kasvotusten. Puhutaan jostakin ihmisestä
tälle ihmiselle itselleen. Satuit syntymään tummaihoseks. Synnyit sattumalta ihmiseksi, jolla on
tumma ihonväri. Sekosi laskuissaan. Laski väärin. Unohti, mihin asti oli laskenut. Syrjäisen tien. Tien, joka on kaukana ruuhkista ja sieltä missä
ihmisjoukot yleensä ovat. Tarinointiin. Tarinankerrontaan. Siihen että kerrotaan tarinaa. Tehnyt kaikkensa. Tehnyt aivan kaiken, jokaisen mahdollisen asian,
jotta onnistuisi. Töitä oli silloin kuin oli. Joskus töitä oli, mutta joskus niitä ei ollut. Tömäytti. Löi, mutta ei kovin kovaa. Törmäisi. Osuisi. Tapaisi sattumalta. Vaikenemiseen. Siihen että tuli hiljaista, että puhuminen loppui. Vaikeneminen on kultaa, aina ei kannata kertoa kaikkea. Viisihenkinen seurue. Viisi ihmistä, jotka viettävät aikaa yhdessä. Ykköslomakohde. Se paikka,jonka valitset ensimmäisenä, jos saat
päättää, minne lähdet lomalle. Ensisijainen kohde lomamatkalle. Kohde,
määränpää, paikka johon ollaan menossa. Yösijaa. Paikkaa, jossa voi nukkua yön, kun ei ole kotona. Viidestoista luku, jossa miehet selviytyvät arktisissa olosuhteissa Henkka työnsi tulisijan hiillokseen koivuntuohta ja puhalsi. Kun tuli nuoleskeli jälleen iloisesti halkoja, Henkka palasi pihalle,
varhaisesta aamusta alkaen hän oli vapauttanut pihaa lumikinoksen alta. Laajentanut alaa, jolla ei tarvinnut kahlata korkeissa nietoksissa. Vaikka kyllä sekin tarpeen vaatiessa luonnistui! Henkan rinta röyhistyi,
kun hän katseli uraa umpihangessa. Se oli syntynyt, kun hän oli Jevgeni
reppuselässään kahlannut metsän halki mökilleen, ja sen lämmitettyään
kipaissut omia jälkiään takaisin hakemassa vielä teltan, kamiinan ja
rinkankin. Lihaksia kivisti nyt, mutta mitä siitä. —    Niinhän sä vaari aina sanoit, että suomalainen mies menee vaikka
läpi harmaan kiven, Henkka myhäili. Täällä mökillä vaari tuntui yhä olevan läsnä, vaikka vanhus oli kuollut
jo kauan sitten. Täällä mökillä Henkka oli pienenä poikana niin monet
vapaapäivät vaarin kanssa viettänyt. Ei kuitenkaan talvella. Henkka värähti, hänelle alkoi tulla kylmä. Hän
olisi halunnut kietoa Kertun, ei kun siis ylimääräisen villapaidan
ympärilleen lämmittämään. Nyt piti ratkaista ulkohuussin ongelma. Jos hän ja siskonpoika aikoivat
viipyä mökillä kauankin, heidän jätöksensä jäätyisivät. Siskonpoika kuitenkin heräsi ja kömpi liian vähissä vaatteissa ulos
Henkan luo. Miehen piti johdatella hänet takaisin taloon. Saman tien hän
tarttui eristysnauhaan ja kehysti sillä mökin ikkunan reunat lämmönhukkaa
torjuakseen. Mökin vanha lattia narahteli jalkojen alla. —     Mennäänkö tänään kotiin? —    Kuka nyt kotiin ämmien luokse haluaa, Henkka murahti ja katui
saman tien äksyä vastaustaan. —     No ammutaanko tänään ilmapistoolilla? Jevgeni kysyi
toiveikkaasti. —     Ammutaan vaan! Henkka hihkaisi, sillä siitä olikin liian kauan,
kun hän oli viimeksi leikkinyt pyssyleikkejä. Eihän Kerttu oikein ymmärtänyt niitten päälle. Ääh, taas Kerttu… —     Toivottavasti se pistooli toimii vielä, mä sain sen mun vaarilta
kun olin sun kokonen. Tai vähän isompi, Henkka pälätti nopeasti. —     Ampuko sun vaari sillä sodassa? Jevgeni kysyi. —     Ei, sodassa on isommat aseet, Henkka vastasi. Äkkiä hän muisti elävästi vaarinsa loputtomat sotajutut. Niin monesti
he olivat saunoneet tällä mökillä, aivan niin kuin hän ja Jevgeni edellisenä
iltana. Ja aina vaari oli palannut muistoissaan juoksuhautoihin ja
väijytykseen. Neuvostoliiton miehiä oli saatu mottiin — se hetki kummitteli
vaarilla unissakin. —     Onks armeijassakin? Jevgeni jatkoi. —     Armeijassa harjotellaan sotaa varten, Henkka vastasi hieman
poissaolevana. Hän kaarsi mökin pikku keittokomeroon ja kauhoi kattilaan
vettä. Kattilan hän pani puuhellan päälle ja ripautti veden sekaan suolaa. Tosimies ei naista kaivannut keittiössäkään! Henkasta oli ollut poikana jännittävää kuunnella vaarin sotajuttuja,
kuvitella, miltä kuulosti konekivääreiden tulitus ja pommien pauke. Hän oli
mielellään leikkinyt sotaa, ryöminyt kavereitten kanssa metsäisessä
maastossa ja vaaninut kuvitteellista vihollista. Henkan mieleen palasivat ajatukset siitä, miten huonosti hän tunsi
omat naapurinsa. Hänen vaarinsa nuoruudessa Suomi oli ollut toisenlainen
siinäkin suhteessa. Suomalaiset olivat olleet, miten sen nyt sanoisi,
yhtenäisempi kansa. Oli vähemmän harrastusmahdollisuuksia, vähemmän
vapaa-aikaa, ja se mitä tehtiin, tehtiin yhdessä, vaikka naapureitten kanssa. Mielipiteitäkin oli vähemmän, tai mahdollisuuksia niitä ilmaista. Ei sota-
aikana keneltäkään kysytty mitään, vaan miesten oli pakko vaan taistella ja
naisten tehdä miestenkin työt. Koko maa puhalsi yhteen hiileen, tai jos joku
ei puhaltanut, niin sille jollekulle kävi köpelösti. Sota-aika oli myyttistä aikaa suomalaisille, aikaa, johon aina palattiin
puheissa, kirjoissa, elokuvissa. Eija ei silti halunnut, että sotajuttuja kerrottaisiin Jevgenille. Se
harmitti 
Henkkaa. Siinä 
oli 
taas 
esimerkki 
naisten 
liiallisesta
varovaisuudesta. Oikeastaan Henkka olisi voinut juuri nyt vaikka heittäytyä
lumihankeen talvisotaa leikkimään. Mutta silloin Jevgeni huikkasi kulman takaa:
—    Jos tulee uudestaan sota niin mille puolelle mut pannaan? —    Voi jumalauta, Henkka älähti ja tipautti kaurahiutaleet. Hänestä tuntui kuin hän olisi joutunut itse mottiin. Siinä hän seisoi
miettimässä Suomen ja Neuvostoliiton sotaa, kun hänen olisi pitänyt
keskittyä pikku Jevgeniin, joka oli adoptoitu Venäjältä. Jevgeni oli hänen
veljenpoikansa ja silti hänen isoisänsä oli saattanut olla motittamassa pojan
isoisää, tai isoisoisää! Henkkaa kylmäsi, kun tämä ajatus juolahti hänen mieleensä. Ja kuinka
kauhuissansa poika mahtoikaan olla kysymyksensä kanssa! Kun Henkka harppoi Jevgenin viereen, poika kuitenkin hihitti. —    Sä sanoit jumalauta. —    No niin perkele sanoinkin. Saatana. Pian he nauraa räkättivät mökin lattialla, ja Henkka päätti, että tätä ei
kyllä ikinä Eijalle kerrottaisi. Myöhemmin, kun he olivat syöneet aamupuuron ja ampuneet vanhoja
tölkkejä ilmapistoolilla alas kannonnokalta, Henkka totesi:
—    Kuule Jevgeni, ei mitään uutta sotaa tule. Koska nykyään
suomalaiset ja venäläiset on kavereita keskenään. —     Eikä pelkästään kavereita vaan sukulaisia. Niin kuin me, poika
vastasi. — Jep. Ja sun passissas sitä paitsi lukee että sä oot nykyään
suomalainen. He palasivat mökille käsi kädessä niin hyvällä tuulella, etteivät he
huomanneet touhukasta viisikkoa lapioineen ja auroineen. Paitsi sitten kun
oli jo liian myöhäistä. —     Kiinni jäitte! kiljaisi Jesse. Sanontojen ja vaikeiden sanojen selitykset
Ilmapistoolilla. Heikolla pyssyllä, jota käytetään aseurheilussa, kuten
tarkkuusam-munnassa. Ilmapistooli 
toimii 
ilmanpaineella 
tai
kaasunpaineella. Jevgeni reppuselässään. Jevgeni roikkui hänen selässään kuin reppu. Jumalauta. Kirosana, rumaa kieltä. Siitäkin huolimatta että se tulee
sanoista Jumala auta. Juoksuhautoihin. Sota-aikana maahan kaivettuihin syviin ojiin. Niissä
sotilaat olivat piilossa ampuvilta vihollisilta. Jätöksensä. Roskansa; pissansa ja kakkansa. Kannonnokalta. Kannon reunalta. Kauhoi. Käytti kauhaa. Keittokomeroon. Syvennykseen tai nurkkaan, jossa voi tehdä ruokaa
tai pestä astioita. Jos pienessä kodissa ei ole keittiötä, siellä voi silti olla
keittokomero. Kehysti. Pani reunat joka suunnalta. Taulun tai valokuvan voi
kehystää. Kipaissut. Käynyt nopeasti lähellä. Koivuntuohta. Koivun kaarnaa,
kuorta. Se palaa hyvin. Konekiväärien 
tulitus. Ääni, 
joka 
syntyy, 
kun 
ammutaan
konetuliaseella. Konekiväärillä voi ampua satoja tai jopa tuhansia kertoja
minuutissa. Kummitteli. Palasi silmiin tai mieleen, vaikka oli kuollut. Jotkut
uskovat, että kuollut ihminen voi tällä tavalla kummitella. Myös ikävät
muistot voivat kummitella, jos ne palaavat yhä uudestaan mieleen. Kuvitteellista vihollista. Vihollista, jota ei ole oikeasti olemassa. Kävi köpelösti. Kävi huonosti. Laajentanut. Suurentanut. Lihaksia kivisti. Lihakset olivat kipeät ja ne tuntuivat painavilta kuin
kivet. Lämmönhukkaa torjuakseen. Estääkseen lämpöä karkaamasta ulos. Läsnä. Paikalla, luona. Mahdollisuuksia niitä ilmaista. Tilaisuuksia sanoa niitä ääneen. Tilaisuuksia elää niin kuin haluaisi. Mitä siitä. Entäs sitten. Ei viitsi valittaa. Mottiin. Ansaan sodassa. Kun sotilaat on saarrettu eli piiritetty joka
puolelta niin, etteivät he voi saada apua taistelematta, he ovat motissa. Myhäili. Totesi tyytyväisenä. Usein tyytyväisenä itseensä. Narahteli. Piti narisevaa ääntä. Sellainen voi kuulua, kun kävelee
vanhalla lautalattialla. Myös ovi tai ikkuna voi narahdella, jos saranoita ei
ole rasvattu. Nauraa räkättivät. Nauroivat oikein äänekkäästi. Neuvostoliiton, 
venäjän 
siihen 
aikaan 
kun 
venäläiset 
elivät
kommunismin aikaa. Nietoksissa. Lumikasoissa. Kinoksissa. Pauke. Jatkuvat pamahtavat äänet. Perkele. Kirosana, rumaa kieltä. Tarkoittaa paholaista. Alun perin
jumalolento, johon uskottiin ennen kristinuskon tuloa. Puhalsi yhteen hiileen. Työskenteli yhdessä yhteiseksi hyväksi. Kirjaimellisesti kaikki puhaltavat samaan hiillokseen saadakseen tulen
syttymään uudestaan. Rinta röyhistyi. Rintakehä pullistui, työntyi eteenpäin ylpeydestä. Ihmiset tekevät niin silloin kun he ovat tyytyväisiä siihen, mitä ovat tehneet. Ripautti. Tiputti hyvin vähän. Saatana. Kirosana, rumaa kieltä. Tarkoittaa paholaista. Siinäkin suhteessa. Myös siten, silläkin tavalla. Tarpeen vaatiessa luonnistui. Onnistui jos tarvitsi onnistua. Jos
lumenluonti luonnistuu Henkalta, se tarkoittaa, että Henkka osaa luoda
lunta. Tosimies. Miehekäs mies. Voittaja. Paljon vaikeita asioita kokenut ja
silti hengissä selvinnyt mies. Touhukasta. Reipasta, jaksavaa, aikaansaavaa. Tulisijan hiillokseen. Kun on poltettu puuta, jäljelle jää mustia hiiliä. Silloin kun hiilet ovat vielä kuumat, niitä kutsutaan hiillokseksi. Tulisija on tulelle tarkoitettu paikka talon sisällä. Ulkohuussin. WC-kopin, joka on ulkona. Vaaninut. Odottanut sitä jonka kimppuun aikoo hyökätä. Väijynyt. Väijytykseen. Jumiin, ansaan, niin että salaa piilossa odottanut
vihollinen saa kiinni. Se joka väijyy, odottaa, että voisi saada tällä tavalla
toisen ansaan. Värähti. Vapisi, tärisi vähän. Vavahti. Joko kylmyyden takia tai siksi
että muisti tai koki jotain ikävää. Yhtenäisempi kansa. Kansalaiset olivat enemmän toistensa kaltaisia. Samanlaisia, samoin ajattelevia ihmisiä oli kansassa enemmän. Äksyä. Vihaista, äkäistä. Kuudestoista luku, jossa pidetään oikeudenkäynti
Kerttu oli pohtinut lunta luodessaan sen seitsemää tapaa saada Henkka
ymmärtämään, miltä hänestä tuntui ja miten alhaisesti Henkka oli
käyttäytynyt. Mutta kun Kerttu nyt katsoi aviomiestään, joka seisoi mökin
pihamaan toisella puolella, kaikki punnitut lauseet unohtuivat. Mies näytti
niin säälittävältä monen päivän rosvosängessään, että Kertulle tuli itku
kurkkuun. Jevgeni juoksi Kertun ohi äitinsä syliin. —    Älä suutu Henkalle. Meillä on ollut kivaa, poika sanoi pysäyttäen
Eijan juuri ajoissa. —    No niin, puhukaa! Jesse sanoi. —    Ei mitään puheita kun halatkaa. Se on tehokkaampaa, Anssi
sanoi. Henkka otti muutaman epävarman askeleen tulijoitten suuntaan, ja
pysähtyi sitten. —    Ei tästä tule mitään. Perheterapeutin te tarttette. Mutta tähän
hätään me ei sellasta saada, joten nyt kaikki sisälle, niin pidetään
oikeudenkäynti, huudahti Heidi. Kaikki seurasivat Heidiä mökkiin. Ovella Kerttu tönäisi vahingossa
Henkkaa, ja kumpikin säpsähti ja hypähti ilmaan. Heidi pani heidät
istumaan pitkän puupenkin eri päihin. —    Jos nyt tuomari on oikein ymmärtänyt, niin Henkkaa syytetään
yksinäisen, pieniin päin olevan vaimon luota karkaamisesta vaimolle
vieraassa maassa. Vaimon mielestä olisi ollut kohtuullista saada edes veli
seuraksi vaikeaan elämäntilanteeseen. —    Puolueellinen naistuomari on hiljaa vaan. Naisten mielestä
mikään ei koskaan oo kohtuullista. Vaikka mies tekisi mitä, aina tekee
väärin ja menee päin mäntyä, Anssi letkautti. —    Tää on puolueeton oikeudenkäynti! Anna mun puhua loppuun,
Heidi torui Anssia. — Tuomarin ymmärryksen mukaan Kerttua syytetään ja
häntä on tällä katoamistempulla rankaistu siitä, että hän on käyttänyt
perheen yhteisiä varoja neuvottelematta asiasta ne tienanneen Henkan
kanssa. —    Minä syytän Henkkaa lapsenryöstöstä, huusi Eija väliin, mutta
Heidi hiljensi hänet kädenliikkeellään. —    Vai Henkka, ollaanko me väärässä? Sä et ole kertonut kellekään,
miltä susta tuntuu. Mistä sä syytät Kerttua? Henkka pysyi hiljaa. Naisten uhkaavat ilmeet saivat hänet lopulta
murahtamaan aika äkäisesti:
—     Ei se teille kuulu. —     Niin! Voisitteko mennä ulos? Kerttu huudahti. —     Kiittämättömyys on maailman palkka, Eija sanoi. —    Mutta eihän se meille kuulukaan, Jesse mutisi niin hiljaa, ettei
melkein kukaan kuullut. Anssi kuuli ja oli samoilla linjoilla. —     Noi kaks ei saa sen siunaaman rauhaa jos me kaikki palloillaan
täällä. —    Aivan oikein, Heidi sanoi. — Aletaanpas laputtaa! Eiköhän asiat
ala selvitä kun me lähetään lätkimään ja noi jää kahestaan mökille ilman
autoa. Ennen kuin Henkka oli ehtinyt hypätä penkiltä jaloilleen, kaikki paitsi
Kerttu olivat jo juosseet ulos, vasta-auratulle tielle, autoa kohti. Kerttuja Henkka olivat nyt kahden. Ja hiljaa. —     Tässä sitä nyt sitten ollaan, Henkka murjaisi jotain sanoakseen. Sitten he istuivat taas vaiti. Ei kuulunut muuta kuin palavien halkojen
rätinä tulipesässä. Kertun puhelin soi. Voi ei! Kerttu ei missään nimessä halunnut Henkan
kuulevan ylitunteellista soittoääntä! Hädissään hän yritti äkkiä räveltää
kännykän käsiinsä, mutta pahaksi onneksi puhelin oli syvällä takin
povitaskussa. Kun Kerttu sai kahmaistua sen käsiinsä, se luiskahti lattialle
ja liukui sängyn alle. Armotta kännykkä lauloi: Jos voisit jäädä mun luo, en enää
milloinkaan tuskaa mä tois, en koskaan, jos voisit jäädä… Henkka naurahti, ja yllättyi päästämästään äänestä. Hän yritti
tukahduttaa naurun pulppuamisen, mutta onnistui aika huonosti. Kerttu
näytti niin hullunkuriselta kontatessaan puhelimensa perässä. Niin hassulta
ja niin suloiselta… Ja heidän vauvansa, oma yhteinen lapsensakin oli siinä,
vaikkakin vielä näkymättömissä. —     Leandro! kaunotar huudahti tavoitettuaan viimein puhelimensa. Soittaja oli siis Henkan lanko, Kertun veli. Sen enempää Henkka ei
tilanteesta ymmärtänytkään, sillä Kerttu alkoi puhua niin nopeaa ja
kaunopuheista espanjaa, ettei Henkka pysynyt perässä. Hän tyytyi
katselemaan vaimoaan ja tunsi täyttyvänsä hellyydellä. Toivottavasti vaimo
ei enää ollut huutamistuulella. Häntä olisi niin mukava halata, kunhan
puhelu päättyisi! Ainakin enteet olivat suotuisat. Kerttu ei ollut huutanut ja
parkunut, niin kuin sinä iltana, kun Henkan oli ollut ihan pakko marssia
ulos. Kerttu oli jopa puolustanut häntä kun hän oli halunnut manata Eijan,
Anssin, Jessen, Heidin ja jopa Jevgenin muualle! Mutta mitä nyt? Kerttu näytti yhä huolestuneemmalta, yhä
hermostuneemmal-ta! Kun hän lopulta sulki puhelimensa, hän parahti:
—     Henkka, mitä me tehdään? Leandro on Helsinki-Vantaan
lentokentällä! Mä sanoin sille että sen pitää käydä perumassa tai
vaihtamassa liput ja tulla joskus toiste, mutta se ei totellu mua! Henkka käytti haikailematta tilaisuuden hyväkseen. Hän kahmaisi
hätääntyneen Kertun kainaloonsa. Koska tämä ei karannut, Henkka alkoi
rohkaistuneena suukotella tämän päälakea. —     Kaikki järjestyy kyllä, Henkka vakuutti viidennen suukon
jälkeen. -Järjestyykö? Sähän halusit lomalle. Etkö sä olekaan enää vihanen
siitä että mä
käytin meidän säästöt mun veljen lentolippuun? Kerttu huudahti ja
käänsi rajusti kasvonsa ylöspäin voidakseen katsoa Henkkaa silmiin. Vihainen? Katsoessaan kaunista vaimoaan Henkka kykeni hädin tuskin
muistamaan, mitä sana «vihainen» tarkoitti. —    Mulle parasta lomaa on se että sä hymyilet, hän vastasi ja yritti
sulkea Kertun suun huulillaan. —    Älä vielä! Kerttu kuitenkin huudahti. — Jos me lopetetaan
puhuminen nyt, me tapellaan uudestaan samasta asiasta myöhemmin. Pahus, Henkka ajatteli. Hänestä olisi ollut paljon mukavampaa yrittää
sopia riita teoilla eikä sanoilla! Mutta tämmöistä se oli, naisen kanssa. Sitten Henkka tajusi Kertun käyttäneen sanaa «vielä», ja muikea hymy
valtasi hänen kasvonsa. Kyllä Kerttu hänestä taisi yhä tykätä! —    Jos sä et halua, että mä käytän sun rahoja, niin sun pitää sanoa se
mulle. Kyllä mä ymmärrän. Mun pitää mennä itse töihin. Se on tosin
vaikeeta kun jonkun pitää hoitaa vauvaakin, Kerttu sanoi, viimeiset kaksi
lausetta katkeruuteen kallellaan. —     No mutta enhän mä sitä tarkota! Henkka huudahti. —     Miks sä sitten häivyit? —     Sä olit niin kamalan hirmusella tuulella että mua ihan pelotti. —     Sua pelotti? Kertusta huokui myötätuntoa. Loistavaa, ajatteli Henkka. Nyt hänen
kannatti näyttää mahdollisimman säälittävältä! —     Ja mä luulin, ettet sä halua nähdä mua, kun sä löysit musta
satayks vikaa ja virhettä, mies jatkoi. —     Voi ei! Mä sanon liian kamalia asioita kun olin vihanen! En mä
oikeesti tarkot-tanu mitä sanoin, Kerttu huudahti ja rutisti Henkkaa. Siihen Henkka vastasi nostamalla Kertun syliinsä. Mutta juuri kun hän
oli suutelemassa parempaa puoliskoaan, tämä huudahti jälleen: —     Älä vielä! —     Mitä nyt? Henkka voihkaisi. —     Leandro! Ei me voida unohtaa mun veljeä lentokentälle. Sanontojen ja vaikeiden sanojen selitykset
Aletaanpas laputtaa. Lähdetään pois. Alhaisesti. Huonosti, itsekkäästi, petollisesti. Tavalla jota pitää hävetä. Armotta. Julmasti. Ilman armoa. Enteet olivat suotuisat. Oli merkkejä siitä, että toive toteutuisi,
suunnitelma onnistuisi. Hellyydellä. Halulla olla hellä. Se on hellää koskettelua kun silittää ja
suutelee toista. Hullunkuriselta. Hassulta. Huutamistuulella. Halukas huutamaan. Hädissään. Hermostuneena. Joskus toiste. Ei nyt vaan myöhemmin. Katkeruuteen kallellaan. Melkein katkerasti. Halukkaana suuttumaan. Katkeruutta kohti kaatumassa. Olisi ehkä parempi olla sovintoon kallellaan
eli halukas sovinnon tekemiseen. Katoamistempulla. Häviämisellä, yllättävällä katoamisella. Kaunopuheisesti. Runollista tai monipuolista kieltä, mielenkiintoisia
sanoja käyttäen. Kaunotar. Kaunis nainen. Kerttu huokui myötätuntoa. Kertusta kohosi kuin höyrynä rakkautta ja
ymmärrystä, hänestä aivan säteili sääliä. Riittämättömyys on maailmanpaikka. Sille, joka auttaa, ei sanota
kiitos, vaikka pitäisi sanoa. Kohtuullista. Reilua, oikeudenmukaista. Luiskahti. Irtosi, koska oli liukas. Lähdetään lätkimään. Lähdetään pois. Manata. Taikoa, noitua. Toivoa pahaa. Rukoilla jotakuta paikalle tai
pois. Muikea hymy. Leveä, tosi ilahtunut hymy. Murjaisi. Sanoi jotain vähän hölmöä. Palloillaan. Pyöritään ja pompitaan kuin pallot. Parempaapuoliskoaan. Vaimoaan. Moni mies ajattelee että vaimo on
parempi ihminen kuin hän itse. Puolisot ovat kuin puoliskolta, yhden
pariskunnan kaksi puolta. Perheterapeutin. Psykologin, jonka tehtävä on auttaa perheitä, kun
perheissä on ongelmia. Pieniin päin. Raskaana. Povitaskussa. Taskussa takin sisäpuolella rinnan kohdalla. Pulppuamisen. Esiin nousemisen, ylös virtaamisen. Yleensä pulppuaa
vesi. Punnitut 
lauseet. Harjoitellut, 
tarkkaan 
mietityt 
lauseet. Kirjaimellisesti lauseet, joiden paino tiedetään. Puolueellinen. Epäreilu. Sellainen, joka suosii yhtä, antaa enemmän
yhdelle kuin muille, on yhden puolella kun pitäisi kohdella samalla tavoin
kaikkia. Puolueeton. Ei puolueellinen, reilu. Kaikkia kohdellaan samalla
tavoin. Päin mäntyä. Epäonnistuu. Käy huonosti. Rosvosängessään. Parrassa, jota ei ole ajettu, mutta joka ei vielä ole
pitkä vaan vasta sänki. Ajatellaan, että poliisilta piilossa elävät rosvot eivät
ehdi ajaa partaansa. Räveltää. Tehdä jotain käsillä nopeasti. Sai kahmaistua. Sai otettua nopeasti ja ahnaasti. Sen seitsemää tapaa. Tosi monta tapaa. Sen siunaaman rauhaa. Aikaa olla kunnolla rauhassa. Sen siunaaman
rauha on aika syvää rauhaa, koska sillä on Jumalan siunaus. Seuraksi. Olemaan mukana, kaverina. Suukotella hänen päälakeaan. Antaa monta suukkoa hänen päähänsä
ylhäältäpäin. Säpsähti, vavahti, värähti, tärähti. Tienanneen. Työnteolla ansainneen. Tukahduttaa. Pysäyttää. Estää. Sammuttaa. Vaikeaan elämäntilanteeseen. Aikaan, jona elämä on aika vaikeaa,
jolloin elämässä on paljon hankaluuksia tai surua. Varoja. Rahoja, omaisuutta. Seitsemästoista luku, …jossa tapaamme vielä kerran noin vuotta
myöhemmin
—     Perunasalaatti vielä. —     Ei tänne mahdu enempää! Henkka puuskahti. —     Mahduta, komensi Kerttu nojatuolista, johon oli uponnut. Ulkona paukkui ja rätisi jo, ja välillä joku hätähousu lähetti taivaalle
raketin, joka sai sen leimuamaan. Värien loisteessa Henkka raivasi
kuuliaisesti tilaa pöydälle, jossa oli jo ihan kaikkea hevosenkengän
muotoisista uuden vuoden tinoista limupulloihin ja hammastikkuihin. Voi
ei, ne! Ovikellon alkaessa piristä Henkka huomasi unohtaneensa kokonaan
keihästää hammastikuilla juuston-ja nakinpalaset, kirsikkatomaatit ja
viinirypäleet suupaloiksi, jotka iso mies voisi ahmaista vaikka kerralla. Ovikello jatkoi soimistaan, mutta Kerttua tämä ei hetkauttanut. Hän
vain laittoi jalan toisen jalan päälle pöydän päällä iltalukion äidinkielenkirja
sylissään. Kun Henkka yritti pyyhältää keittiöstä eteiseen, hän tuli
pyyhkäisseeksi aamupäivällä leipomansa kolumbialaisen leivän lattialle. —    Voisinkohan mä millään vaivata sua semmosella pyynnöllä että
avaisit oven? Henkka vaikeroi. Kerttu hymyili hyväksyvästi ja käänsi vauvaa niin, että pääsi
kävelemään 
ovelle. Tellervohan 
se 
sieltä 
saapui 
kassillinen
karjalanpiirakoita mukanaan — ja samaan ovenavaukseen ehtivät mukaan
vielä Eija ja Jevgenikin. —    Voi miten sie pikkunen ehit viikossakin kasvaa niin! Tellervo
leperteli vauvalle ennen kuin viitsi panna takin naulaankaan. —     Attätättä, vauva vastasi. —    Mie en nyt kuuleppas ymmärrä siun kieltäs. Taiat kuule puhhuu
espanjaa vaa niin kuin äitis siulle, Tellervo virnisti pienokaiselle. —     Mut minkä ihmeen nuken työ ootte tehny? hän huudahti. Olohuoneessa oli papereista ja vanhoista vaatteista valmistettu nukke, johon
oli kiinnitetty lappuja. —     Se on Ano Nuevo. Meillä Kolumbiassa poltetaan uutena vuotena
vanha vuosi ja sen pahat teot, Kerttu selitti. —     Sulia onkin nykyään meneillään jotain uutta teiltä Kolumbiasta
joka kerta kun me tavataan, Eija sanoi. —     Ja se on kuule hyvä niin. Vauva saa kasvaa tyytyväisen äidin
kanssa, huusi Henkka keittiöstä. Eija kiiruhti saman tien sinne veljensä avuksi. Hänen ilmeestään näki,
miten ylpeä hän oli pojastaan, joka oli jo sännännyt nukkeaja sen lappuja
tutkimaan. Jevgeni luki kuin vettä vaan. Kun sisar oli keittiössä, Henkka alkoi juoruta. —     Sain sitten Päiviltäkin tekstarin. Se sanoi löytäneensä viimeinkin
onnen. Siltä oli kuulemma menny usko koko miessukukuntaan kun meistä
suomalaisista miehistä ei ollut mihinkään. Nyt se on kuitenkin onnellinen
ulkomaalaisen miehen kanssa. —     Katohan Päiviä. Kai kerroit sille että kiitos samoin, Eija ehdotti
asetellessaan karjalanpiirakoita paremman paikan puutteessa tiskipöydälle. —        Tietty. Mä vastasin että mullakin on nykyään lapsi ihanan
mamunaisen kanssa, ja ehdotin vielä, että jos Päivi ja minä vielä törmätään,
niin perustetaan Ruoho on vihreämpää aidan toisella puolella -kerho,
Henkka naureskeli. —     En noussut tarpeeksi monta kertaa yöllä syöttämään vauvaa
vaimoni puolesta! luki kuuluva pojanääni olohuoneesta. Kerttu neuvoi Jevgeniä:
—     Mitäs tuhmaa sä itte oot tänä vuonna tehnyt? Kirjota se lapulle ja
liimaa kiinni nukkeen, me poltetaan se illalla. Kaikkien pitää kirjottaa
jotain. —     Onkos tänne tulossa paljonkii väkkee? Tellervo uteli vauvelia
heijaten. —     Ei, Leandros vaan. Mutta se on tuomassa tänne jonkun naisen! Leandros on ehtiny löytää tyttöystävän vaikka se tekee koko ajan töitä,
kahta työtä, Kerttu juorusi ovikellon pirahtaessa jälleen. Hän säntäsi avaamaan ja hyppäsi veljensä kaulaan, ja iloinen
kuulumisten vaihto espanjaksi kajahteli rappukäytävässä. Sitten Kerttu
tajusi tervehtiä veljensä tyttöystävää. Mutta tämä näytti siltä kuin olisi halunnut palata äkkiä takaisin
rappuun. Ellei Leandros olisi pitänyt häntä kädestä, näin olisi varmaan
käynytkin. —     Tää ei voi olla totta, nainen naurahti hermostuneesti. —     Ei niin, älähtivät Henkka ja Eija haudanvakavina. Leandros retkahti nauruun. Kertusta tuntui hetken samalta kuin silloin
kun hän ei vielä ollut ymmärtänyt suomea: kaikki paitsi hän tuntuivat
tietävän, mistä oli kyse. Mutta kun Leandrosin daami esittäytyi Päiviksi,
Kerttu loi murhanhimoisen silmäyksen nauravaan veljeensä. —     Kun mä tajusin että mä oon tulossa mun omaan vanhaan kotiin,
mä yritin kääntyä takasin, mutta… Päivi selitti, mutta hänen sanansa olivat
yhtä piipitystä espanjankielisen väittelyn alla. Äkkiä Kerttu kiljaisi suomeksi:
—     Kuulkaa! Mun veli selittää että se ymmärsi jo kauan sitten Päivin
jutuista että tää on se Päivi ja toi on se Henkka. Ja Leandros päätti, että
Henkka ja Päivi saa luvan kohdata uudestaan uutena vuotena ja polttaa
kaikki vanhat kaunat ja muistot Ano Nuovon mukana. Kun kumpikin on
oikeasti mukava ihminen eikä mikään piru itte. Tuli niin hiljaista, että olisi voinut kuulla minne neula putoaa. Silloin
Tellervo huudahti:
—     Sehä onkii hieno ajatus! Suomalaiset on sellainen
mököttäjäkansa et kyllä myö jo jouettais oppia parempii tapoja. Nyt sie Henkka otat lapun ja kirjotat että oot ajatellu pahhaa Päivistä,ja Päivi
tunnustaa että on ajatellu pahhaa Henkasta. —     Kyllä. Ja sinä Leandros kirjotat siihen että oot opetellu laiskasti
suomea. Ja kaikki parantaa tapansa kun vuosi vaihtuu! Kerttu päätti. Ilotulitusrakettien 
paukkuessa 
sankarimme 
ja 
sankarittaremme
seisoivat lumihangessa pihamaalla. Jevgeni kiljui välillä riemusta, välillä
taas kärtti äidiltään turhaan lupaa sytyttää raketin sytytyslanka yhdessä
Leandroksen kanssa. Muut 
katselivat 
hartaan 
hiljaisina, 
kuinka 
vanhan 
vuoden
ruumiillistuma syn-nintunnustuksineen haihtui savuna ilmaan. —     Näin on hyvä. Pois kaikki vanhat ikävät asiat jotka on ollutta ja
mennyttä. Pois ne meiän lapsen elämästä, Kerttu sanoi niin että vain
Henkka kuulija painoi suukon heidän vauvansa poskelle. —        Joo. Pois kaikki kurja mitä te jouduitte kokemaan nuorina teiän
synnyinmaassa, Henkka vastasi. —     Pois sekin, mikä on pielessä Suomessa. Otetaan parempaa tilalle
meiän synnyinmaasta, Kerttu lisäsi. —     Ja kaikista maista, Henkka sanoi silmäillen Jevgeniä. Toisiaan syleillen Kerttu, Henkka ja vauva siirtyivät uuteen vuoteen. Sanontojen ja vaikeiden sanojen selitykset
Ahmaista. Syödä ahneesti. Daami. Nainen miehen seurassa. Haihtui savuna ilmaan. Katosi, koska se poltettiin. Haudanvakavina. Sen 
näköisinä 
kuin 
olisivat 
hautajaisissa. Järkyttyneinä. Hetkauttanut. Liikuttanut. Hätähousu. Joku, jolla on liian kiire. Alun perin vessaan. Iltalukion. Lukio, jossa opiskelee vain aikuisia ja vain ilta-aikaan. Juoruta. Kertoa, mitä kuuluu ihmiselle, joka ei ole kuulemassa. Kaunat. Surulliset muistot toisen aiheuttamasta pahasta mielestä. Keihästää. Puhkaista, lävistää jotakin niin että se jää kiinni tikkuun tai
keihääseen. Kiitos samoin. Voisin sanoa sinulle samat sanat jotka sinä sanoit
minulle. Kuin vettä vaan. Sujuvasti, ilman pysähdyksiä. Vesi valuu tällä tavalla. Kuuliaisesti. Kiltisti totellen. Kuulumisten vaihto. Kumpikin vastaa kysymykseen «mitä sinulle
kuuluu». Kyllä myö jo jouettais. Kyllä me jo voisimme. Nyt olisi todellakin
vihdoin jo aika. Kärtti. Pyysi yhä uudelleen. Leimuamaan. Valaisemaan kirkkaissa
väreissä. Leperteli. Sanoi söpöjä asioita. Muutti ääntään niin kuin olisi lapsi. Ihmiset leper-televät lapsille, lemmikeille ja rakastetulle. Mahduta. Pakota mahtumaan. Meneillään. Tapahtumassa. Myös asia, josta on innostunut juuri nyt,
joka täyttää ajatukset, on meneillään. Miehistä ei ollut mihinkään. Miehet eivät osanneet mitään. Miehet
olivat laiskoja ja itsekkäitä eivätkä tehneet mitä puhuja halusi. Miessukukuntaan. Kaikkiin maailman miehiin. Murhanhimoisen. Tosi vihaisen. Sellaisen että melkein voisi hyökätä
toisen kimppuun. Mököttäjakansa. Kansa, joka on hiljaa kun on suuttunut, eikä selitä,
mikä harmittaa. Ollutta ja mennyttä. Jo tapahtunut, ei tapahdu enää. Historiaa. Ovikellon pirahtaessa. Sähköisen ovikellon soidessa. Kun sähköinen
ovikello päästi yksitoikkoisen jonkin aikaa kestävän äänen. Paljonkii väkkee. Paljonkin väkeä. Paljon ihmisiä. Parantaa tapansa. Lopettaa pahojen ja väärien asioiden tekemisen. Ja
hyvien ja oikeiden asioiden tekemättä jättämisen. Pielessä. Väärin. Huonosti. Epäonnistui. Kirjaimellisesti tässä
puhutaan oven pielistä eli reunoista. Jos yrittää mennä ovesta mutta
törmääkin sen pieleen, yritys mennä ovesta on epäonnistunut. Piipitystä. Hiljaista, korkeaa ääntä, jota on vaikea kuulla ja
ymmärtää. Pienet eläimet, kuten hiiret, piipittävät. Piru itte. Itse paholainen. Pyyhältää. Kiiruhtaa hassun näköisesti. Retkahti. Sortui. Kaatui. Ei voinut vastustaa. Ruoho on vihreämpää aidan toisella puolella. Muualla on parempia
ihmisiä kuin täällä. Muualla olisi mukavampi elää kuin täällä. Jos minä
olisin saanut yhtä paljon kuin naapurini, olisin onnellinen. Ihmiset, jotka
eivät ole tyytyväisiä siihen mitä heillä jo on, ajattelevat usein näin. Suupaloiksi. Pieniksi paloiksi jotka on helppo syödä. Synnintunnustuksineen, perusmuoto synnintunnustus. Kerrotaan mitä
pahaa ollaan tehty. Sännännyt. Rynnännyt. Juossut. Takin naulaankaan, perusmuoto takki naulaan. Takki roikkumaan
naulakkoon tai koukkuun, kun tullaan sisään. Tuli pyyhkäisseeksi. Pyyhkäisi vahingossa. Huitaisi, tiputti pois jonkin
päältä. Uuden vuoden tinoista. Uutena vuotena sulatetaan tinaa, helposti
sulavaa metallia, ja kipataan se kylmään veteen. Tinan muodosta tai sen
varjosta voi yrittää ennustaa, millainen uusi vuosi tulee. Vanhan vuoden ruumiillistuma. Vanha vuosi muodossa jossa sen voi
nähdä, jossa sitä voi koskea. Hyvin laiskaa ihmistä voi sanoa laiskuuden
ruumiillistumaksi, ja tosi kaunista naista kauneuden ruumiillistumaksi. Vauvelia. Suloista vauvaa. 1
Tove Jansson. Muumipeikko ja pyrstötähti
1 Samana aamuna, jolloin Muumipeikon isä
sai joen yli vievän sillan valmiiksi, keksi pikku
otus Nipsu erään kummallisen asian. Hän löysi
salaperäisen tien. Se painui metsään eräässä varjoisessa
paikassa, ja Nipsu seisoi kauan vihreässä
hämärässä katselemassa sitä. — Tästä täytyy kertoa Muumipeikolle,
hän sanoi itsekseen. Meidän pitää yhdessä tulla
tutkimaan tämä tie, sillä yksin en uskalla lähteä. Hän
kaiversi
kynäveitsellään
suuren
kiemuran petäjänrunkoon löytääkseen paikan
uudelleen
ja
ajatteli
ylpeänä: Kyllä
Muumipeikko mahtaa hämmästyä. Sitten hän
lähti loikkimaan kotiin minkä käpälistään pääsi. He olivat jo asuneet muutamia viikkoja
laaksossa viimeisen onnettomuuden jälkeen (kai
muistatte sen). Heidän talonsa oli tallella, mutta
yhä oli paljon muuta, mitä he eivät vielä olleet
löytäneet. Se
oli
ihmeellinen
laakso,
täynnä
onnellisia pikku mönkiäisiä ja kukkivia puita. Vuorilta virtasi kapea ja kirkasvetinen joki, joka
kiemurteli sinisen muumitalon ohi ja katosi
toisille seuduille, missä toiset pikku mönkiäiset
taas ihmettelivät mistä se mahtoi tulla."" Teissä
ja
joissa
on
jotakin
hyvin
ihmeellistä, Nipsu mietti. Kun katselee niiden
kulkua,
tulee
sydän
rauhattomaksi
ja
kaihoisaksi. Tuntee valtavaa halua olla jossakin
1
2
muualla, lähteä mukaan katsomaan mihin ne
loppuvat... Nipsun palatessa kotiin oli Muumipeikko
parhaillaan pystyttämässä keinua. — Uusi tie, hän sanoi. Hyvä on. Lähdetään
heti
paikalla. Näyttikö
se
vaaralliselta? — Kauhean vaaralliselta! Nipsu sanoi
ylpeänä. Ja minä löysin sen aivan yksin. — Meidän täytyy ottaa evästä mukaan,
sanoi Muumipeikko. Se saattaa olla hyvin pitkä
tie, eihän sitä koskaan tiedä. Hän meni omenapuun alle ja etsi
nurmikolta. Mutta kun tänä aamuna ei ollut
vielä ehtinyt pudota paljon, hän ravisti varovasti
puuta, ja heti satoi hänen ympärilleen pieniä
keltaisia ja punaisia omenia. — Sinä saat kantaa eväitä, sanoi Nipsu. Minä en ehdi, kun minun täytyy olla oppaana. Hän oli hyvin kiihtynyt, ja hänen
kuononsa oli hieman kalpea. Ylhäällä rinteellä he
pysähtyivät
ja
katselivat laaksoon. Muumitalo näytti pieneltä
pisteeltä, ja joki oli vain kuin kapea vihreä
nauha. Keinua ei näkynyt täältä ylhäältä
ollenkaan. — Näin kaukana emme ole koskaan
aikaisemmin
olleet,
Muumipeikko
sanoi
juhlallisesti. Nipsu meni puiden väliin ja alkoi etsiä
tietään. —
3
Hän nuuski ja tutki auringon asemaa ja
ilmansuuntia ja käyttäytyi kaikin tavoin kuten
opas ainakin. — Tässä on sinun merkkisi, sanoi
Muumipeikko ja osoitti kiemuraa petäjän
rungossa. — Ei, tässä se on! sanoi Nipsu ja osoitti
kiemuraa kuusen rungossa. Ja sitten he keksivät yhtaikaa kolmannen
kiemuran pihlajassa, mutta se oli kauhean
ylhäällä, vähintään metrin korkeudella maasta. — Tuossa se on, sanoi Nipsu oikaisten
itsensä. En ole koskaan tiennyt olevani noin
pitkä! — Katso! kuiskasi Muumipeikko. Täällä
on
salaisia
merkkejä
joka
paikassa! Ja
muutamat niistä ovat ainakin sadan metrin
korkeudella. Tiedätkö mitä minä epäilen? Sinä
olet löytänyt kummitustien, ja nyt kummitukset
yrittävät viedä meidät harhaan. Mitä sinä siitä
sanot? Nipsu ei sanonut mitään erikoista, mutta
hänen kuonokarvansa alkoivat vapista. Ja
juuri
silloin
he
kuulivat
kummitusnaurua. Se
tuli
suoraan
heidän
yläpuoleltaan, eikä se kuulunut kauniilta. Samassa suuri, sininen luumu lensi alas ja
oli vähällä sattua keskelle Muumipeikon silmää. Nipsu
huusi
minkä
jaksoi,
mutta
Muumipeikko vihastui niin että uskalsi katsoa
vihollistaan. Ja silloin hän näki, että se oli
—
4
silkkiapina. Se oli pieni ja musta ja hyvin notkea, ja se
oli käpristynyt istumaan oksalle. Sen naama oli
pyöreä ja paljon vaaleampi kuin kaikki muu
mikä siitä näkyi (suunnilleen niin kuin Nipsun
naama
silloin
kun
hän
oli
peseytynyt
huolimattomasti), ja sen nauru oli kymmenen
kertaa suurempi kuin se itse. — Lopeta tuo tylsä nauraminen! huusi Muumipeikko huomattuaan että vihollinen oli
pienempi kuin hän itse. Tämä on meidän
laaksomme. Saat jatkaa nauramistasi jossakin
muualla. — Ilkeyttä tai tyhmyyttä, mutisi Nipsu ja
häpesi että oli huutanut niin hirveästi. — Sinä pelkäsit minua, sanoi silkkiapina. Se
jättäytyi
riippumaan
hännästään
pää
alaspäin, heitti vielä muutamia luumuja ja lähti
sitten metsään. — Hän pakenee! Nipsu huusi. Ajetaan
häntä takaa! He lähtivät painumaan suoraan läpi
pensaiden ja tiheikköjen, kävyt ja kukat ja
lehdet ryöppysivät heidän korviensa ympärillä
ja kaikki pikku mönkiäiset pakenivat koloihinsa
niin nopeasti kuin pääsivät. Silkkiapina loikki puusta puuhun heidän
edellään, eikä sillä ollut kokonaiseen viikkoon
ollut näin hauskaa. — Oikeastaan on aika arvotonta juosta
tuollaisen pienen mitättömän apinan perästä,
sanoi Nipsu, joka alkoi jo väsyä. Ei viitsitä olla
—
—
—
5
tietääksemmekään hänestä. Niin he istuutuivat erään puun alle sen
näköisinä kuin olisivat miettineet jotakin hyvin
tärkeätä asiaa. Silkkiapina istuutui uudelle oksalle ja
yritti sekin olla tärkeän näköinen, ja sillä oli
yhtä hauskaa kuin aikaisemminkin. —
Älä
katso
häneen,
kuiskasi
Muumipeikko, muuten hän luulee olevansa
jotakin erikoista. Ääneen hän sanoi: — Tämä
on hyvä paikka. — Tasainen ja hyvä istua, sanoi Nipsu. — Aivan kuin tie, Muumipeikko sanoi. Ja silloin he molemmat pomppasivat
pystyyn ja huusivat:
— Tämähän on meidän salaperäinen
tiemme! Ja se näytti todellakin hyvin salaperäiseltä. Puiden oksat punoutuivat sen yläpuolella
tiheäksi holviksi, ja tie johti heidän edessään
kapeaan, vihreään tunneliin. — Nyt meidän on otettava asia vakavasti,
sanoi Nipsu muistaen äkkiä oppaan tehtävänsä. Minä katson sivuteitä, ja sinä koputat kolme
kertaa jos näet jotakin vaarallista. —
Mihin
minä
koputan?
kysyi
Muumipeikko. — Mihin vain, sanoi Nipsu, älä puhu. Missä sinulla muuten on eväät? Olet tietenkin
kadottanut ne. Pitääkö minun ajatella aina
—
—
6
kaikkea. Muumipeikko rypisti kuonoaan mutta ei
sanonut mitään. Ja
niin
he
tassuttelivat
varovaisesti
eteenpäin vihreään tunneliin. Nipsu katseli
sivuteitä, Muumipeikko piti silmällä vaaroja, ja
silkkiapina loikki heidän edellään oksalta
oksalle. Tie kiemurteli sinne tänne, muuttui
kapeammaksi ja lopulta se katosi sammaleen
eikä ollut enää mikään tie. —
Tähänkö
se
loppui,
sanoi
Muumipeikko nolona. Olisihan sen pitänyt
viedä johonkin. He seisoivat hiljaa ja katsoivat toisiinsa
hieman pettyneinä. Ja silloin he kuulivat puiden
takaa hiljaista pauhua. He tunsivat nenässään
kostean tuulen, ja se tuoksui hauskalta. — Täällä on vettä, sanoi Muumipeikko ja
nuuhki. Hän astui askelen merituulta kohti, vielä
toisenkin, ja sitten hän alkoi juosta, sillä
Muumipeikko rakasti yli kaiken uimista. — Odota! huusi Nipsu. Älä jätä minua
yksin! Mutta
Muumipeikko
pysähtyi
vasta
nähdessään meren edessään. Silloin hän istuutui
juhlallisesti hiekkaan ja katseli laineita, jotka
vyöryivät
valkoharjaisina
toinen
toisensa
jälkeen rantaan. Hetken
kuluttua
Nipsu
tuli
esille
7
metsänlaidasta ja istuutui hänen viereensä. — Täällä on kylmä, hän sanoi. Muistatko,
kun me purjehdimme hattivattien kanssa
kauheassa pyörremyrskyssä ja minä voin niin
kauhean pahoin? — Se oli toinen juttu, mutta nyt minä
tahdon uida, sanoi Muumipeikko. Ja sitten hän kömpi suoraan hyrskyihin
(muumipeikkojen
olemus
on
näet
niin
käytännöllisesti järjestetty etteivät he juuri
koskaan tarvitse vaatteita). Silkkiapina tuli alas puustaan katsomaan. — Älä viitsi! se huusi. Se on kylmää ja
märkää! — No niin, sanoi Nipsu. Me teemme
häneen vaikutuksen! — Osaatko sukeltaa silmät avoimina?
kysyi Muumipeikko. — Osaan mutta en tahdo, Nipsu vastasi. Eihän sitä koskaan tiedä mitä siellä alhaalla
sattuu näkemään! Jos sinä haluat sukeltaa, niin
ole hyvä vain, mutta tee se omalla vastuullasi! — Äh, sanoi Muumipeikko, ja sitten hän
sukelsi suureen laineeseen, jonka läpi aurinko
paistoi suoraan. Ensin hän tajusi vain vihreitä valokuplia,
mutta kun hän sukelsi syvemmälle, tuli
näkyviin hiekalla keinuvia ruskolevämetsiä. Hiekka
oli
valkoista
ja
hienosti
laineikasta, ja sitä koristivat näkinkuoret, jotka
olivat
sisäpuolelta
ruusunpunaisia
ja
8
ulkopuolelta valkeita. Ulompana
vihreä
hämärä
muuttui
tummemmaksi ja sitten oli vain musta aukko,
joka johti pohjattomuuteen. Silloin hän kääntyi, kohosi suoraan eräälle
laineelle ja tanssi sen harjalla takaisin rantaan. Siellä Nipsu ja silkkiapina istuivat ja huusivat
apua. — Me luulimme sinun hukkuneen, sanoi
Nipsu. Tai että hai oli syönyt sinut. — Äh, sanoi Muumipeikko. Minähän olen
tottunut mereen. Ollessani tuolla vedessä sain
muuten aatteen. Hyvin hienon aatteen. Mutta en
tiedä voinko kertoa sitä vieraille. Ja sitten hän katsahti silkkiapinaan. —
Mene
tiehesi,
me
puhumme
salaisuuksia, Nipsu sanoi. — Mutta minä rakastan salaisuuksia,
huomautti silkkiapina. Ja minä lupaan, minä
vannon pitäväni suuni kiinni! —
Annammeko
hänen
vannoa? Muumipeikko kysyi. — Nojaa, sanoi Nipsu. Mutta sen pitää
olla luja vala! — Sano minun jäljessäni. Muumipeikko
saneli hitaasti: Nielköön minut syvyys, syökööt
korppikotkat kuivuneet luuni ja älköön suuni
koskaan
maistako
jäätelöä,
jollen
säilytä
salaisuuksien salaisuutta. No? Silkkiapina
toisti
valan
mutta
aika
—
9
huolimattomasti
ja
aivan
väärässä
järjestyksessä, sillä sillä oli hyvin huono muisti. — Nojaa, sanoi Muumipeikko. Ehkä se
pätee kuitenkin. Nyt saatte kuulla. Minä aion
ruveta helmenkalastajaksi ja kaivaa kaikki
helmeni laatikossa tänne rannalle. — Entä mitä meistä tulee? kysyi Nipsu. — Te voitte olla sellaisia, jotka etsivät
laatikkoa
helmenkalastajalle,
Muumipeikko
vastasi. — Minun pitää nähtävästi aina tehdä
vaikein työ, Nipsu sanoi synkkänä. Sinä otat
osallesi aina kaiken hauskan. — Saithan sinä olla äsken oppaana. Ja
ethän sinä sitä paitsi osaa sukeltaa, sanoi
Muumipeikko ja kahlasi huolettomana takaisin
hyrskyihin. Nipsu töllisteli hetken tekemättä mitään,
mutta sitten hän alkoi kävellä pitkin vedenrajaa. Silkkiapina
pyydysti
pieniä
keltaisia,
tappisilmäisiä rapuja. — Kuule! Sinun pitää etsiä laatikkoa!
sanoi Nipsu. — Mitä laatikkoa? Kenen laatikkoa? silkkiapina kysyi hämmästyneenä. Hän oli jo unohtanut salaisuuden. Nipsu huokasi ja jatkoi matkaansa nientä
kohti,
jossa
jyrkät,
liukkaat,
mustat
ja
epäystävälliset kalliot kohosivat hiekasta. Toisinaan ne laskeutuivat suoraan mereen
ja jäljelle jäi ainoastaan pieni, kapea, märkä
kallionpengermä,
jota
pitkin
heidän
oli
10
tasapainotaiteiltava eteenpäin. Nipsu pysähtyi. — Pelkäätkö sinä? kysyi silkkiapina. — Pelkäänkö? Minäkö? En koskaan!
sanoi Nipsu. Minusta tuntuu vain että toisella
puolella on kauniimpi näköala. Silkkiapina tuhahti ja loikkasi hänen
ohitseen häntä ilmassa. Nipsu näki ylpeän
hännänpään pistävän esiin aaltojen kuohuista ja
katoavan erään kallionkielekkeen taakse, ja
kohta sen jälkeen hän kuuli silkkiapinan
huutavan. — Luola! tämä huusi. Hieno luola, joka
on täynnä rapuja! Nipsu ei liikahtanutkaan, mutta hän
vinkaisi kaihoisasti. Hän oli koko elämänsä ajan
unelmoinut löytävänsä oikean luolan. Ja nyt se
oli
tuolla
noiden
vaarallisten,
liukkaiden
kallioiden takana... Hän astui muutamia askelia, ja hänen
sydämensä pompotti. — Kaikkien pikkueläinten
suojelija, hän ajatteli, ole kiltti, ole kiltti, sillä
minä olen hyvin pieni ja pelkään kauheasti. Sitten hän sulki silmänsä ja meni
vaaralliselle pengermälle. Aaltojen kuohu löi useita kertoja hänen
ylitseen. Hän kulki pienen pienin askelin ja jalat
jäykkinä, ja koko ajan hän piti silmänsä tiukasti
kiinni päästäkseen näkemästä tanssivaa vettä. Nipsu ei eläissään ollut pelännyt näin
kovin — ja tuntenut itseään näin rohkeaksi. 11
Kun hän vihdoin tuli toiselle puolelle, oli
silkkiapina kadonnut. Jännityksestä väristen
Nipsu katsoi luolaan. Se oli suuri, juuri sellainen kuin sen
pitikin olla. Kallioseinät kohosivat tasaisina ja
hienoina ylös siniseen taivasikkunaan saakka, ja
hiekka lattialla oli yhtä tasaista ja valkoista kuin
meren pohjassa. Hän kaivoi tassunsa hiekkaan ja huokaisi. Täällä minä asun koko elämäni, hän ajatteli. Minä teen pieniä hyllyjä ja kaivan itselleni
hiekkaan makuupaikan, ja iltaisin minulla palaa
täällä kynttilä. Ja ehkä minä laitan köysiportaat
voidakseni kiivetä katolle katselemaan merta. Kyllä Muumipeikko varmaan hämmästyy... Nipsu ei pelännyt enää yhtä paljon
palatessaan takaisin yli vaarallisen kallion. Minun luolani, hän ajatteli koko ajan. Minun
luolani, jonka minä löysin. (Ja hän uskoi
todella, että hän oli sen löytänyt.) Hän vaelsi syvissä mietteissä siihen
paikkaan mihin oli jättänyt Muumipeikon
kalastamaan helmiä. Siellä oli jo pitkä rivi
kauniisti kimmeltäviä helmiä, ja Muumipeikko
pomppi hyrskyissä sinne tänne kuin korkki. Silkkiapina
istui
hiekalla
tärkeän
näköisenä. — Minä olen saanut tehtävän, se sanoi. Minä olen aarremestari. Nyt olen laskenut
12
helmet viisi kertaa ja kirjoittanut joka kerran
muistiin erilaiset tulokset. Muumipeikko kahlasi maihin syli täynnä
simpukoita. Vieläpä hännässäänkin hänellä oli
niitä koko läjä. — Nyt tämä saa riittää, hän sanoi ja
pudisteli meriruohoa silmistään. Missä on
laatikko? — Tällä rannikolla ei näy olevan erikoisen
hyviä laatikoita, sanoi Nipsu. Mutta minä olen
tehnyt löydön! Hyvin suuren löydön! — Mitä? sanoi Muumipeikko, sillä löydöt
olivat parasta mitä hän tiesi (salaperäisten
teiden, uinnin ja salaisuuksien jälkeen). Nipsu piti taidetauon ja sitten hän sanoi
hitaasti:
— Luolan. —
Oikean
luolanko?
huudahti
Muumipeikko. Jossa on aukko, mistä voi ryömiä sisään? Ja kallioseinät? Ja hiekkalattia? — Kaikki, Nipsu sanoi ylpeänä. Se on
aivan oikea luola, jonka minä löysin. Aivan
omin päin! — Mutta sehän on paljon parempi kuin
laatikko,
huusi
Muumipeikko. Kannetaan
helmet sinne heti paikalla! — Täsmälleen minun ajatukseni, Nipsu
sanoi. Sitähän minä ajattelin koko ajan. Sitten he kantoivat helmet luolaan ja
13
panivat ne sievästi riviin hiekkalattialle. Suolaisia pärskeitä räiskähti silloin tällöin
aukosta sisään ja aurinko loi kultaisia siltojaan
kattoikkunasta. He
laskeutuivat
selälleen
pehmeään hiekkaan ja katsoivat taivaalle. — Tiedätkö mitä, Muumipeikko sanoi. Jos lentää satoja, satoja kilometrejä ylös ilmaan,
ei taivas enää olekaan sininen. Siellä ylhäällä se
on aivan musta. Päivälläkin. — Mitä varten? kysyi Nipsu. — Niin se on, sanoi Muumipeikko. Ja
siellä ylhäällä lentelevät kaikki taivaan hirviöt,
skorpionit, karhut ja oinaat. — Ovatko ne vaarallisia? Nipsu kysyi. — Eivät meille, mutta toisinaan ne
nappaavat joitakin tähtiä, selitti Muumipeikko. Sitten he vaikenivat jälleen, makasivat ja
katselivat miten auringonsäteet ryömivät pitkin
hiekkaa aina Muumipeikon helmiin asti. Muumipeikon
ja
Nipsun
palatessa
laaksossa olevaan siniseen taloon oli iltapäivä
jo pitkällä. Joki juoksi illalla hiljaa ja sen
yläpuolella loisti uusi silta juuri maalattuna. Muumipeikon
äiti
oli
parhaillaan
järjestämässä
näkinkenkiä
kukkapenkkien
ympärille. — Me olemme jo syöneet, hän sanoi. Katsokaa mitä löydätte ruokakomerosta. — Me olemme olleet ainakin sadan
14
peninkulman päässä! Muumipeikko kertoi. Me
kuljimme erästä salaperäistä tietä, ja sitten minä
hyppäsin valtaviin aaltoihin ja löysin hurjan
hienoja asioita, jotka alkavat H:lla ja päättyvät
Ä:hän... Mutta minä en voi sanoa mitä ne ovat
sillä vala sitoo minua! — Ja minä löysin sellaisen, joka alkaa
L:llä ja päättyy A:han! huusi Nipsu. Ja jossakin
keskellä on U ja O ja L, mutta enempää en
sano! —
Sehän
oli
ihmeellistä,
sanoi
Muumimamma. Noin
monta
suurtapausta
yhtenä päivänä! Liemi on lämpölaatikossa. Älkääkä kolisko liikaa, sillä isä kirjoittaa. Sitten
hän
jatkoi
näkinkenkien
järjestämistä, asetti vuorotellen sinisen, kaksi
valkoista ja punaisen, ja se näytti kovin
hienolta. Hän vihelteli hiljaa itsekseen ja
ajatteli, että näytti vähän siltä kuin sade olisi
ollut tulossa. Rauhaton tuuli kiiti läpi puiden, jotka
huokailivat, taipuivat ja käänsivät kaikki
lehtensä nurin. Parvi harmaita pilvenhattaroita
purjehti taivaalle. — Toivottavasti ei tule kaatosadetta,
ajatteli Muumipeikon äiti. Hän keräsi ylijääneet
näkinkengät ja meni taloon, kun ensimmäiset
sadepisarat alkoivat putoilla. Nipsu ja Muumipeikko olivat nukahtaneet
keskelle salongin mattoa. Äiti levitti huovan
heidän päälleen ja sitten hän istuutui ikkunan
ääreen paikkaamaan Muumipapan yönuttua. —
—
15
Sade ropisi nyt hiljaa katolle, se rapisi
puissa, suhisi läpi metsän ja tippui kaukana
Nipsun luolaan. Jossakin ontossa puussa silkkiapina ryömi
syvemmälle koloon ja kietoi häntänsä kaulansa
ympärille lämmittääkseen itseään. Myöhään
yöllä
kaikkien
nukkuessa Muumipappa kuuli valittavaa ääntä. Hän nousi
ylös ja kuunteli. Sade kuohui
vesikouruissa ja jokin
ikkunaluukku kolisi tuulessa. Ja sitten kuului
jälleen surkeaa vikinää. Silloin hän otti yönutun
päälleen ja lähti tarkastamaan taloaan. Hän katsoi taivaansiniseen huoneeseen,
sitten
auringonkeltaiseen
ja
viimeksi
pilkulliseen, mutta kaikkialla oli hiljaista. Sitten
hän veti ovesta raskaan puomin ja silmäsi ulos
sateeseen. Hänen taskulamppunsa heitti valokeilan
yli tien, jolla sadepisarat kimmelsivät kuin
timantit. —
Mitä
kummaa
tämä
on? sanoi
Muumipeikon isä, sillä portailla istui jokin
märkä ja kurja olento, jolla oli mustat, kiiltävät
silmät. — Minä olen Piisamirotta, sanoi kurja
olento heikolla äänellä. Eipä siltä että sillä olisi
mitään
merkitystä... Mutta
teidän
siltarakennelmanne
on
hävittänyt
kotini
joentörmässä. Tietenkin — filosofin mielestä on
täsmälleen yhdentekevää elääkö hän vai kuolee
— mutta tämän vilustumisen jälkeen on
epävarmaa kuinka minun käy... 16
— Olen tavattoman pahoillani, sanoi
Muumipeikon isä. Minä en tiennyt, että te
asuitte sillan alla. Tulkaa kaikin mokomin
sisään. Vaimoni voi varmasti järjestää vuoteen
jossakin. — En minä välitä erikoisemmin vuoteista
—
ne
ovat
tarpeettomia
huonekaluja,
Piisamirotta sanoi sävyisästi. Minun kotini oli
vain kolo, mutta minä viihdyin siellä. Tosin
filosofista on yhdentekevää viihtyykö hän vai ei
— mutta se oli hyvä kolo joka tapauksessa. Sitten hän pudisti veden itsestään ja
kuunteli joka suuntaan. — Mikä talo tämä oikein on? hän kysyi. — Aivan tavallinen muumitalo, vastasi
Muumipeikon isä kunnioittavasti. Minä olen
rakentanut sen itse. Saanko ehkä tarjota
lasillisen viiniä? Vilustumista vastaan? — Se on oikeastaan turhaa, Piisamirotta
sanoi. Mutta ehkä sittenkin. Muumipeikon isä hiipi keittiöön ja aukaisi
pimeässä viinikaapin. Hän kurkotti ylimmältä
hyllyltä palmuviinipulloa, mutta silloin hän
töytäisi alas erään vadin ja kuului kauhea
rämähdys. Nyt syntyi talossa elämää; huudettiin ja
paukutettiin ovia, ja Muumipeikon äiti tuli
juosten kynttilä käpälässään. — Sinäkö se vain olitkin, hän sanoi. Minä
luulin, että joku lurjus on murtautunut sisään.
—
—
17
— Minä tahdoin vain ottaa palmuviiniä,
sanoi Muumipappa. Ja joku aasi oli pannut
tämän tylsän vadin aivan laidalle. — Hyvä vain, että se meni rikki; se olikin
aika ruma, sanoi Muumipeikon äiti. Kiipeä
tuolille, niin saat paremmin. Muumipeikon isä teki niin ja sai käsiinsä
pullon ja kolme lasia. —  Kenelle tuo kolmas on? kysyi
Muumimamma. —  Se on Piisamirotalle, sanoi isä. Hänen
kotinsa on särkynyt, niin että hän muuttaa nyt
meille asumaan. He sytyttivät kuistille öljylampun ja joivat
toistensa maljat, ja Muumipeikko ja Nipsu
saivat olla mukana vaikka oli keskiyö. Sade tanssi jatkuvasti katolla ja tuuli oli
yhä
yltynyt. Se
ulvoi
savupiipussa,
ja
kaakeliuunin luukut kalisivat huolestuttavasti. Piisamirotta kohotti kuononsa kuistin
ikkunaan ja tuijotti synkkänä ulos pimeyteen. — Tämä ei ole mikään luonnollinen sade, hän
sanoi. — Eivätkö kaikki sateet ole luonnollisia,
ihmetteli Muumimamma. Piisamirotta oli hetken hiljaa, sitten se
kastoi surullisena viiksensä palmuviiniin ja
sanoi:
— Ei sitä koskaan tiedä... Ilmassa on
jotain kummallista — aavistuksia... Minusta on
tietenkin
aivan
yhdentekevää
tapahtuuko
jotakin vai ei, mutta on aivan varmaa, että
—
—
18
jotakin tapahtuu. — Jotakin kauheatako? kysyi Nipsu
hätkähtäen. —
Ei
sitä
koskaan
tiedä,
sanoi
Piisamirotta uudelleen. Maailmankaikkeus on
niin suuri ja maailma niin hirveän pieni ja
kurja... — Minusta tuntuu, että meidän on parasta
mennä nyt nukkumaan, Muumipeikon äiti sanoi
äkkiä, sillä hän huomasi, että Nipsu alkoi
väristä. Niin
käpristyi
jokainen
omaan
erikoisasentoonsa odottamaan unta ja lämpöä. Mutta aina aamuun saakka sadepilvet
kiitivät
taivaalla ja
tuuli
pieksi
märkää
puutarhaa ja satoi ja satoi ja satoi... 2 Seuraava päivä oli pilvinen. Piisamirotta
meni puutarhaan ja laskeutui riippumattoon
mietiskelemään, ja Muumipeikon isä istui
taivaansinisessä
huoneessa
kirjoittamassa
muistelmiaan. Muumipeikko vetelehti keittiön
ovella. — Äiti, luuletko että Piisami-setä tarkoitti
jotakin noilla aavistuksillaan? — Luultavasti, sanoi äiti. Jos koti on
särkynyt ja itse on viluinen, tulee ajatelleeksi
hyvin paljon. Mutta älä ole levoton. Mitähän jos ottaisit
Nipsun mukaasi ja menisitte poimimaan nuo
2
19
päärynät? Ennen kuin alkaa jälleen sataa. — Hienoa, sanoi Muumipeikko. Mutta hän oli jatkuvasti hyvin mietteliäs
ja päätti puhua asiasta enemmän Piisamirotan
kanssa. Kun he tulivat päärynäpuun alle, istui
silkkiapina sen latvassa ja vilkutti heille. — Hei, hei! se huusi. Huono ilma tänään. Koko metsässä ei ole ainuttakaan kuivaa oksaa. Tuletteko pyydystämään rapuja? — Meillä ei ole aikaa, Muumipeikko
sanoi. Äiti keittää päärynähilloa. Ja sitä paitsi
meidän täytyy ajatella tärkeitä asioita. — Kertokaa, pyysi silkkiapina. — Jotakin tapahtuu pian, enempää en voi
sanoa,
Muumipeikko
sanoi. Jotakin
kummallista ja luonnotonta, jota kukaan ei
oikein tiedä... Viime aikoina on nimittäin ollut
aavistuksia ilmassa! — Puhu niin että siitä ymmärtää jotakin,
sanoi silkkiapina. — Tiedätkö sinä jotakin...? kysyi Nipsu
vapisevalla äänellä. Mutta Muumipeikko pudisti päätään ja
pystytti tikapuut päärynäpuuta vasten. —
Odottakaa, en vielä, hän sanoi. Nämä päärynät olivat ulkomaista lajia ja
erikoisen hauskoja poimia. Hedelmät saattoi
näet heittää alas miten tahansa, ja pudotessaan
—
—
—
20
maahan ne pomppasivat kuin kumipallot. Keltaiset hedelmät lentelivät iloisissa kaarissa,
pomppivat ja hyppivät kunnes ne kaikki lojuivat
puun alla loistavana mattona. —
Hilloa
koko
vuodeksi!
hihkaisi
Muumipeikko. Nyt
järjestämme
jokikuljetuksen! Silkkiapina alkoi heti vierittää päärynöitä
rinnettä alas. Toinen toisensa jälkeen ne
pomppivat alas jokeen, loiskahtivat sinne ja
alkoivat kieppua veden pyörteissä. Nipsu juoksi
edestakaisin pitkä oksa käpälässään ja auttoi irti
sellaiset päärynät, jotka tarttuivat rantakiviin. Ja Muumipeikko seisoi alhaalla sillan
luona ja otti päärynät haaviin. Sitten hän nosti ne rannalle valtavaan
läjään. — Ruoalle! huusi Muumimamma talosta. Tulkaa syömään, lapset! Hän tassutteli näkyviin jasmiinipensaiden
välistä
ja
löi
samalla
silloin
tällöin
kolmiääniseen gonggongiin. — Mitäs sanot, Muumipeikko kysyi
ylpeänä. Hänen äitinsä tarkasteli päärynäläjää. —
Voi! Onko tämä totta? hän huudahti. Kylläpä te
osaatte. — Ja nyt me mietimme voisimmeko viedä
ruoan mukanamme salaiseen paikkaamme ja
syödä siellä? — Paljon ruokaa, niin että sitä riittää
21
silkkiapinallekin! Nipsu huusi. Ja limonaatia! — Tietenkin, sanoi Muumimamma. Ja
sitten
hän
latoi
suuren
määrän
salaperäisiä
paketteja
koriin
ja
pani
sateensuojan kaiken varalta sen päälle. Heidän saapuessaan luolaan ilma oli
jatkuvasti tyyni ja harmaa. Muumipeikko oli
ollut
matkalla
hyvin
hiljainen,
hän
oli
huolissaan helmistään. Ja heti heidän tullessaan luolan suulle hän
huudahti:
— Täällä on ollut joku! — Minun luolassani! huusi Nipsu. Ilkeyttä
tai ymmärtämättömyyttä! Joku oli todellakin ollut siellä. Joku oli
järjestänyt helmet hiekalle tähden muotoon. Siinä oli tähti, jolla oli pitkä pyrstö. — Ihmeellistä, sanoi Muumipeikko. — Laske ne, laske ne nopeasti! huusi
Nipsu. Ja silkkiapina laski ne neljään kertaan ja
vielä yhden kerran varmuuden vuoksi ja sai aina
eri tuloksen. — Kuinka monta niitä oli viime kerralla? Nipsu kysyi. — En minä muista, silkkiapina sanoi. Mutta silloinkin sain aina eri tuloksen. — No, siinä tapauksessa, Muumipeikko
sanoi ja sitten hän kaivoi kuopan hiekkaan ja
peitti helmensä siihen. Sitten hän purki äidin korin ja jakoi
—
22
pannukakun,
hillon,
voileivät,
pihvit
ja
limonaatin kolmeen täsmälleen yhtä suureen
osaan. He söivät hiljaisuuden vallitessa. Kun kaikki oli syöty, sanoi Muumipeikko:
— Nyt minä olen syönyt ja ajatellut ja nyt
minusta
alkaa
tuntua,
että
asia
rupeaa
selviämään. Tuo
pyrstötähti
on
varmasti
varoitus tai uhkaus. Joltakin salaiselta koplalta,
joka on meille vihainen jostakin salaperäisestä
syystä. — Luuletko, että se on täällä jossakin
lähellä? Nipsu kysyi peloissaan. Minulle ne
eivät ainakaan voi olla vihaisia. — Juuri sinulle ne voivatkin, sanoi
Muumipeikko. Se on hyvin mahdollista. Sinä
olet ehkä löytänyt heidän luolansa. Nipsu valahti aivan kalpeaksi ja sanoi: —
Minusta tuntuu että meidän täytyy lähteä kotiin. Heidän tullessaan ulos luolasta tuuli oli
tyyntynyt kokonaan. Taivas oli harmaa ja meri
oli harmaa. Mutta meren pinnalla lepäsi
sadoittain valkoisia merilintuja, kaikki päät
kääntyneinä merelle päin. Ja ne muodostivat
yhdessä suuren tähtikuvion. Suuren tähden,
jolla oli pyrstö... — Katsokaa! huusi silkkiapina. Salainen
kopla... Nipsu kiljaisi. Hän alkoi juosta yli
kallioiden muistamatta edes pelätä niitä. Hiekkarannassa hän suuntasi kulkunsa
—
—
23
suoraan
Muumilaaksoon. Hän
kompasteli
mättäisiin ja juuriin, sotkeutui oksiin ja
tiheikköihin,
seisoi
kuonollaan,
mätkähti
pensasaidan läpi ja saapui aivan sekapäisenä
laaksoon, missä hän ampaisi nuolen nopeudella
muumitaloon. —
Mikä
nyt
on
hätänä? kysyi
Muumipeikon
äiti,
joka
oli
parhaillaan
laittamassa hilloa. Nipsu ryömi aivan häneen kiinni ja peitti
kuononsa hänen esiliinaansa. — Salainen kopla ajaa minua takaa, hän
kuiskasi. Ne saavat minut käsiinsä ja... — Eivät saa kun minä olen täällä,
Muumimamma sanoi. Tästä saat hillovadin
nuoltavaksi. — Minä en voi, vaikersi Nipsu. En nyt. Ehkä en koskaan! Mutta hetken kuluttua hän
sanoi: Ehkä sentään reunat. Sillä aikaa kun
odotellaan. Muumipeikon ehtiessä portaille äidin
suurin hillopurkki oli jo täynnä ja Nipsu nuoli
parhaillaan vadin pohjaa. — No? Näitkö niitä? Nipsu kysyi ja katsoi
peloissaan ylös vadista. —
En,
en,
Muumipeikko
sanoi
rauhoittaen. Hei sitten, minä menen puhumaan
hetkeksi Piisami-sedän kanssa. Piisamirotta makasi yhä riippumatossa. — Hei, setä, sanoi Muumipeikko.
—
24
— Älä häiritse minua, minä työskentelen!
vastasi Piisamirotta. — Mitä sinä teet? Muumipeikko kysyi
hämmästyneenä. — Minä ajattelen, murisi Piisamirotta
vihaisena. Minä ajattelen miten kaikki on
turhaa. — Minun mielestäni on hyvin vähän
sellaista mikä on turhaa, Muumipeikko väitti
kainosti. Ehkä itsensä peseminen ja puuron
syöminen ja... Piisamirotta huokasi ja heitti huovan
päältään. Hän
katsoi
taivaalle
ja
sitten
varpaitaan, ja sitten hän kohautti harteitaan. Tämän kaiken hän teki osoittaakseen, että
tämän päivän työ oli tullut häirityksi. Sitten hän sanoi: — No, mikä nyt on
hätänä? Muumipeikko punastui ja sanoi nopeasti: — Salaisia merkkejä! Joku kuljeskelee ja
asettelee merkkejä, uhkauksia tai varoituksia tai
jotakin... Esimerkiksi äidin hillopäärynät — ne
oli järjestetty aivan kuin suureksi, suureksi... — Tähdeksi, jolla oli häntä, täydensi
Piisamirotta ja nyökkäsi synkästi. — Juuri niin, Muumipeikko sanoi. Ja nyt
minusta tuntuu, että jokin salainen kopla uhkaa
pikku Nipsu-otusta kostolla. — Pikku otukset saavat päähänsä paljon
25
kaikenlaista, sanoi Piisamirotta. He kuvittelevat,
havaitsevat ja uskovat yhtä ja toista. He eivät
ajattele koskaan. Ja siksi he erehtyvät. — Voi, miten ihanaa, Muumipeikko
sanoi. — Niinkö sinä luulet, sanoi Piisamirotta
synkästi. No jaa. Usko vain ihanuuteen niin
kauan kuin se on mahdollista! —
Kiltti
setä! Muumipeikko
pyysi
kurjana. Piisamirotta katsoi häneen kauan kuono
rypyssä. Sitten hän sanoi äkkiä: — Tähti, jolla on häntä, ei ole muu kuin
pyrstötähti! Hehkuva pyrstötähti, joka kiitää
läpi
mustan,
tyhjän
maailmankaikkeuden
tulinen häntä perässään! — Tuleeko se tänne? Muumipeikko
kuiskasi ja, hänen silmänsä muuttuivat kauhusta
mustiksi. — Siitä minulla ei ole pienintäkään
aavistusta, Piisamirotta sanoi ja laskeutui
takaisin riippumattoon. Ehkä meistä tulee
muhennosta,
ehkä
ei. Ja
se
on
aivan
yhdentekevää, koska kaikki on turhaa. Nyt minä
aion nukkua. Mene leikkimään, pikku ötökkä. Leiki niin kauan kuin saat leikkiä! Muumipeikko katsoi taivaalle. Se näytti
harmaalta ja rauhalliselta ja arkipäiväiseltä. Mutta hän tiesi... Nyt hän tiesi, että jostakin
—
26
pilvien takaa pyrstötähti tuli palavana ja ilkeänä
lähemmäksi ja lähemmäksi Muumilaaksoa. Hän
oli näkevinään sen pitkän, punaisen hännän
sähähtävän esille pelästyneiden tähtien välistä ja
oli
tuntevinaan
palaneen
kankaan
hajun. (Muumipeikko näet uskoi että taivas oli
verhoiltu sinisellä sametilla.) — Setä, hän sanoi. Setä! — Mikä nyt on hätänä! Piisamirotta sanoi
huopansa alta. — Anteeksi, mutta milloin se tulee? Muumipeikko kysyi. — Kysy professoreilta, Piisamirotta sanoi
välinpitämättömänä,
Yksinäisten
Vuorten
Tähtitornin professoreilta. Ja nyt minä nukun! Muumipeikko meni hitaasti tiehensä. — Mitä hän sanoi? kysyi Nipsu, joka
odotti kuistin kulman takana. Onko olemassa
salainen kopla? — Ei ole, sanoi Muumipeikko. —
Eikä
mitään
noita
taivaan
hirviöitäkään? Nipsu kysyi peloissaan. Ei
skorpioneja eikä karhuja? — Ei, ei, sanoi Muumipeikko. Juokse
leikkimään, pikku ötökkä. Leiki niin kauan kuin
saat leikkiä! —
Mutta
miksi
sinä
näytät
niin
vakavalta!? puuskahti Nipsu. — Minä ajattelen, sanoi Muumipeikko. Minä ajattelen, että sinun ja minun pitäisi tehdä
jokin uusi löytöretki, joka olisi pitempi kuin
mikään entinen. Minä ajattelen, että meidän
—
27
pitäisi etsiä Yksinäisten Vuorten Tähtitorni ja
katsoa
tähtiä
maailman
suurimmalla
tähtikiikarilla. Ja että meidän on parasta lähteä
mahdollisimman pian. 3
Seuraavana
aamuna
ennen
kuin Muumipeikko oli edes kunnolla herännyt hän
tunsi, että jotakin tavatonta oli tapahtumassa. Hän nousi istumaan ja haukotteli — ja samassa
hän muisti sen. Pyrstötähti. Juuri tänäänhän hänen ja
pikku Nipsun piti lähteä suurelle matkalleen. Hän juoksi ikkunaan tutkimaan ilmaa. Oli
jatkuvasti harmaata, pilvet riippuivat alhaalla
rinteillä,
eikä
ainutkaan
lehti
liikahtanut
puutarhassa. Muumipeikko ei pelännyt enää. Mutta hän oli niin jännittynyt, ettei kyennyt
juomaan edes aamukahviaan. Meidän täytyy saada selville milloin
pyrstötähti tulee, hän ajatteli. Ehkä me voimme
jollakin tavoin estää sen... Ja lienee parasta olla
puhumatta siitä mitään Nipsulle. Muuten hän
säikähtää niin ettei minulla ole hänestä mitään
hyötyä... — Ylös senkin pikku otus! hän huusi. Nyt
lähdetään. Muumipeikon äiti oli noussut varhain ylös
pakkaamaan heidän selkäreppujaan. Hän liehui
sinne
tänne
kuljettaen
villahousuja
ja
3
28
voileipäpaketteja,
ja
alhaalla
sillalla
Muumipappa laittoi heidän lauttaansa kuntoon. — Äiti hyvä, meidän on aivan mahdotonta
ottaa kaikkea tuota mukaamme. Meillehän
nauretaan, sanoi Muumipeikko. — Yksinäisillä vuorilla on kylmä, sanoi
Muumimamma ja sulloi mukaan kaksi huopaa,
sateensuojan ja ohukaispannun. Onko sinulla
kompassi? — On, sanoi Muumipeikko. Mutta etkö
voisi
ottaa
pois
ainakin
lautasia? Me
ajattelimme syödä vihreiltä lehdiltä. —  Kuten haluat, rakas muumilapseni,
sanoi hänen äitinsä ja otti pois lautaset. Nyt on
luullakseni kaikki kunnossa. Sitten hän saattoi heitä alas sillalle. Piisamirotta oli selittänyt, ettei häntä
saanut
millään
ehdolla
häiritä
hänen
miettiessään kaiken turhuutta. (Sitä paitsi hän
oli loukkaantunut, koska Nipsu oli edellisenä
iltana pannut harjan hänen vuoteeseensa.) Mutta
silkkiapina
oli
tullut
sillalle
sanomaan jäähyväiset. Ja joen rannassa oli
lautta valmiina purjeet ylhäällä. —
Muista
purjehtia
merimerkkien
oikealta puolelta, sanoi Muumipeikon isä. Minä
olisin mielelläni tullut mukaan, hän lisäsi
kaihoisasti muistellen nuoruutensa hurjia retkiä
hattivattien kanssa. He
syleilivät
toisiaan
kaikki
järjestyksessä, kiinnitysköysi heitettiin sisään ja
lautta alkoi liukua jokea alas. 29
—
Älkää
unohtako
sanoa
terveisiä
serkuilleni talonpeikoille! huusi Muumipeikon
äiti. Niille karvaisille, tiedättehän, joilla on
pyöreä pää. Ja pankaa villahousut jalkaanne jos
tulee kylmä! Vatsatautipulveria on vasemmassa
sivutaskussa! Mutta lautta oli jo liukunut ensimmäisestä
käänteestä ja heidän edessään avautui joki, joka
aavana
ja
houkuttelevana
virtasi
kohti
tuntematonta. Alkoi olla ilta. Heidän punainen purjeensa
riippui höllänä, ja joki levisi hopeanharmaana
hämärtyvien rantojen välissä. Ainoakaan lintu
ei laulanut eikä ainoakaan kala polskahtanut
vedenpinnassa. —
Ei
ainoatakaan
seikkailua
koko
päivänä, sanoi Nipsu, joka oli hetken saanut
pitää perää virran hiljentyessä. Vain samanlaisia
harmaita rantoja eikä ollenkaan seikkailua. — Minusta on kyllin jännittävää liukua
alas mutkittelevaa jokea, Muumipeikko väitti. Ei koskaan tiedä mitä on seuraavan mutkan
takana. Tiedätkö mitä sinä teet? Sinä ajat takaa
seikkailua — ja sitten kun se tulee olet
peloissasi ja juokset tiehesi. — Minä en ole mikään jalopeura, Nipsu
sanoi loukkaantuneena. Minä pidän pienistä
seikkailuista. Parahiksi suurista. Samassa lautta liukui hiljaa mutkan
ympäri. — Siinä sinulle on parahiksi suuri
30
seikkailu, sanoi Muumipeikko silmät tapillaan. Keskellä
heidän
väyläänsä
oli
hiekkasärkkä. Se oli täynnä esineitä, jotka
muistuttivat suuria, harmaita tukkeja. Ne oli
asetettu tähden, hännällisen tähden muotoon. Pyrstötähden varoitus!",book
"— Siinä se on taas! Nipsu huusi. Silloin tukit alkoivat liikkua, ne saivat
jalat alleen ja liukuivat kauhean nopeasti
veteen. — Krokotiileja! huusi Muumipeikko ja
syöksyi peräsimeen. Kunpa ne eivät olisi
nälkäisiä... Ei näkynyt muuta kuin petojen silmät,
jotka loistivat vihreinä vedenpinnan yläpuolella. Niitä oli joka puolella lautan ympärillä. Niitä
suorastaan vilisi, ja yhä uusia varjoja ilmaantui
rannoille ja liukui veteen. Nipsu istui aivan jäykkänä pelosta ja
tuijotti niitä. Ja kun eräs krokotiili kohotti kuononsa
aivan perän vieressä, hän menetti malttinsa ja
paukautti petoa airolla päähän. Silloin syntyi aivan kauhea meteli. Hännät
piiskasivat valtavasti vettä, jättiläiskidat, joissa
oli
kaksi
riviä
neulanteräviä
hampaita,
aukenivat, ja lautta keinui sinne tänne. Muumipeikko ja Nipsu tarrautuivat mastoon ja
huusivat apua. Ja juuri silloin puhalsi heikko maatuuli,
lautta liukui joelle ja alkoi kulkea nopeammin
myötävirtaan. Krokotiilit seurasivat sitä pitkänä
31
rivinä kidat ammollaan. Nipsu
peitti
kasvonsa
käpäliinsä. Muumipeikko, joka kauhusta tuskin tiesi mitä
teki, sai käsiinsä villahousupaketin ja heitti sen
takaa-ajajille. Silmänräpäyksessä krokotiilit syöksyivät
mytyn
kimppuun
ja
repivät
villahousut
tuhansiksi kappaleiksi. Ne tappelivat niin
valtavasti, etteivät huomanneet lautan liukuvan
edelleen, ja kun villahousut oli syöty loppuun,
olivat Muumipeikko ja Nipsu jo ehtineet niin
pitkälle, ettei heitä enää kannattanut ajaa takaa. — Kiitos ja ylistys villahousuille, sanoi
Muumipeikko. No, oletko nyt tyytyväinen tähän
parahiksi pieneen seikkailuun? — Huusithan sinäkin, Nipsu sanoi. — Huusinko? sanoi Muumipeikko. Sitä en
huomannut... Joka tapauksessa äiti oli oikeassa
sanoessaan, että villahousuista on hyötyä. Iltapimeä vyöryi yli joen, ja he ohjasivat
lautan maihin. He löysivät rannalta hauskan
paikan suurten puunjuurien välissä, tekivät
tulen ja paistoivat ohukaisia, jotka he söivät sitä
mukaa kuin ne valmistuivat (ainoa oikea tapa
syödä ohukaisia). Sitten he ryömivät kumpikin
omaan makuusäkkiinsä ja yö laskeutui heidän
ylleen. 4 Päivästä toiseen oli harmaata, mutta ei
4
32
satanut koskaan. Pilvet vaelsivat juhlallisesti
loputtomina synkkinä riveinä yli taivaan, ja
niiden alapuolella maa odotti. Muumipeikko
ja
Nipsu
liukuivat
lautallaan kauemmaksi ja kauemmaksi itää
kohti. He eivät olleet tottuneet olemaan vailla
auringonpaistetta,
ja
he
muuttuivat
surumielisiksi ja hiljaisiksi. Toisinaan he pelasivat erän pokeria tai
kalastivat hiukan, mutta enimmäkseen he
istuivat hiljaa ja vain katselivat miten rannat
liukuivat ohi. Muumipeikko tuijotti toisinaan taivaalle ja
mietti, näkisikö hän pyrstötähden jos pilvet
hajaantuisivat. Mutta ne eivät liikkuneet paikaltaan. Usein hänen teki tavattomasti mielensä kertoa
Nipsulle suuresta taivaan hirviöstä, jota he
olivat etsimässä — mutta hän oli ääneti. Nipsu
olisi pelännyt aivan kauheasti. Kolme kertaa he näkivät hattivatteja,
pieniä vaeltajia, jotka alituisesti kulkivat
kaipauksen ja rauhattomuuden ajamina pitkin
maailmaa pysähtymättä koskaan. Ne purjehtivat
Muumipeikon ja Nipsun ympärillä pienissä,
kevyissä
veneissään
tai
ylittivät
joen
kahlauspaikoissa. Mutta hattivateille ei voinut edes huutaa
«hei». Ne eivät kuulleet mitään, ne eivät
puhuneet koskaan, niiden värittömät silmät
olivat
aina
suunnattuina
jonnekin
kaukaisuuteen. Ne olivat tavallista rauhattomampia ja
33
liikkuivat suurissa joukoissa pieninä, valkeina
ja kasvottomina. Rannat
olivat
vähitellen
muuttuneet. Lehtipuut ja valoisat niityt olivat poissa. Tummat
raskasoksaiset
puut
seisoivat
yksinäisinä tyhjillä hiekkarannoilla, ja kaukana
kohosivat keltaisenharmaat vuoret jyrkkinä
pilviä kohti. —
Sydämeni
on
raskas,
sanoi
Muumipeikko. Tämä joki ei lopu koskaan. — Pelataanko erä pokeria? Nipsu ehdotti. Muumipeikko pudisti päätään. — Ei
huvita. — Minä povaan sinulle, Nipsu sanoi. Laitan sellaisen onnentähden, josta näkee
tulevaisuuden. — Kiitos, Muumipeikko sanoi katkerasti. Minä olen saanut tarpeekseni tähdistä, sekä
hännättömistä että hännällisistä. Enkä ole
erikoisen ihastunut tulevaisuuteen. Nipsu huokasi, kömpi keulaan ja nojasi
kuononsa käpäliinsä. Sitten he eivät sanoneet mitään pitkään
aikaan. Mutta istuessaan siinä ja katsellessaan
lohduttomana epäystävällisiä rantoja Nipsu
huomasi jotakin ihmeellistä. Hän näki esineen,
joka muistutti kirkkaankeltaista sokeritoppaa. Se oli ensimmäinen iloinen väri yhteen
viikkoon. Esine oli rannalla ja sen huipussa oli
jokin lippua muistuttava. 34
Tullessaan
lähemmäksi
he
saattoivat
erottaa ääntä, joka varmasti kuulosti musiikilta. Se tuli sokeritopasta ja tuntui iloiselta. Muumipeikko
ja
Nipsu
makasivat
vatsallaan keulassa ja tuijottivat ja kuuntelivat
ja antoivat lautan kulkea omia aikojaan. Ja sitten he huusivat yhtaikaa: — Se on
teltta! Silloin musiikki vaikeni, ja teltasta tuli
ulos
Nuuskamuikkunen
huuliharppu
käpälissään. Hänellä
oli
sulka
vanhassa,
vihreässä hatussaan ja pitkä piippu suussaan. — Heittäkää kiinnitysköysi tänne! hän
huusi. Muumipeikko käänsi peräsimen ja lautta
kääntyi maata kohti ja pysähtyi lujasti rantaan. —
Halloo,
sanoi
Nuuskamuikkunen. Hauska nähdä teitä. Ei kai teillä satu olemaan
hieman kahvia veneessä? —
Koko
purkillinen! Nipsu
sanoi
innokkaasti. Ja sokeria myös. —
Asutko
siis
aivan
yksin
täällä
erämaassa? kysyi Muumipeikko. — Minä asun vähän siellä ja täällä,
Nuuskamuikkunen vastasi ja pani kahvin
tulelle. Tänään satun olemaan täällä —
huomenna jossakin toisessa paikassa. Minä
kuljen kulkemistani, ja kun löydän hauskan
paikan, pystytän telttani ja soitan huuliharppua. — Mutta ei kai täällä ole hauskaa? Nipsu
sanoi hämmästyneenä ja katseli ympärillään
olevaa autiutta. — Täällä on kaunista, Nuuskamuikkunen
sanoi. Katsokaa tuota mustaa samettipuuta,
jonka takana on joukoittain hopeisia värejä! Ja
—
—
—
35
katsokaa kaukaisia vuoria, jotka muuttuvat
purppuranpunaisiksi! Toisinaan suuri, sininen
puhveli peilaa itseään joessa... — Et kai sinä ole — tarkoitan et kai
kirjoita runoja? Nipsu kysyi kainostellen. —
Minä
teen
vähän
kaikkea,
Nuuskamuikkunen vastasi huolettomasti. Mitä
milloinkin sattuu. Ja te olette nähdäkseni
löytöretkeilijöitä? Mitä te aiotte löytää? Muumipeikko yskäisi kevyesti ja tunsi
itsensä hyvin ylpeäksi. — Kaikkea mahdollista, hän sanoi. Tähtiä
esimerkiksi. Nuuskamuikkunen
oli
syvästi
kiinnostunut. —
Tähtiä! hän
puuskahti. Siinä
tapauksessa teidän pitää ottaa minut mukaan. Pidän tähdistä enemmän kuin mistään muusta. Minun on tapana maata ja katsella niitä ennen
kuin nukun ja ihmetellä kuka mahtaa asua niissä
ja miten sinne pääsisi. Koko taivas näyttää niin
ystävälliseltä, kun se on täynnä pieniä silmiä. — Se tähti, jota me etsimme, ei ole
erikoisen ystävällinen. Muumipeikko sanoi. Pikemminkin päinvastoin. — Mitä sinä puhut!? huudahti Nipsu. Muumipeikko punastui. — Minä tarkoitan — tähtiä yleensä, hän
sanoi. Suuria
ja
pieniä,
ystävällisiä
ja
epäystävällisiä ja noin ja noin... — Voivatko ne olla epäystävällisiä? 36
Nuuskamuikkunen kysyi. — Kyllä. Ne, joilla on häntä, sanoi
Muumipeikko. Nipsun silmät alkoivat kiiltää. — Sinä salaat minulta jotakin! hän sanoi
syyttäen. — Me olemme nähneet joka paikassa
hännällisiä tähtiä, ja sinä olet sanonut ettei se
merkitse mitään! — Sinä olet liian pieni tietämään kaikkea,
puolustautui Muumipeikko. — Minäkö? huusi Nipsu. Onko sinusta
oikein ottaa minut mukaan löytöretkelle ilman
että saan tietää mitä minun on löydettävä? — Ottakaa asia rauhallisesti, hyvät
ystävät, sanoi Nuuskamuikkunen. Istuudu,
Muumipeikko ja kerro mistä oikein puhutte. Muumipeikko
otti
kahvikuppinsa
ja
istuutui, ja sitten hän kertoi kaiken mitä
Piisamirotta oli sanonut. — Ja sitten minä kysyin isältä ovatko
pyrstötähdet vaarallisia, ja isä sanoi että ovat,
sillä ne ryntäävät kuin hullut ympäri avaruutta
ja vetävät hehkuvaa häntää perässään. Kaikilla muilla tähdillä on kunnolliset
ratansa, joita ne kulkevat aivan kuin junat
kiskoillaan, mutta pyrstötähdet kulkevat ympäri
aivan miten sattuu ja sukeltavat esille milloin
missäkin kun kaikkein vähimmän saattaa
aavistaa. — Aivan kuten minä, Nuuskamuikkunen
sanoi virnistäen. Ne ovat jonkinlaisia taivaan
kulkureita. 37
Muumipeikko katsoi häneen paheksuvasti. — Tässä ei ole mitään nauramista, hän
sanoi. Siitä
seuraa
kauhea
kurjuus,
jos
pyrstötähti lentää suoraan maapallon vatsaan. — Mitä silloin tapahtuu? Nipsu kuiskasi. — Kaikki menee rikki, Muumipeikko
sanoi synkästi. Syntyi pitkä hiljaisuus. Sitten Nuuskamuikkunen sanoi hitaasti:
— Olisi kauheata jos maapallo särkyisi. Se on niin kaunis. — Entä me? sanoi Nipsu. Mutta Muumipeikko tunsi itsensä nyt
paljon iloisemmaksi, kun hän jakoi salaisuuden
toisten kanssa. Hän oikaisi itseään ja sanoi:
— Me etsimme nyt Yksinäisten Vuorten
Tähtitornia. Siellä
on
maailman
suurin
tähtikiikari ja sillä me näemme varmasti,
aikooko pyrstötähti tänne päin vai ei. — Hyvä, sanoi Nuuskamuikkunen. Ja me
voimme
kohottaa
minun
lippuni
maston
huippuun. Hyväksyttekö sen? He katsoivat lippua. Ylimpänä
oleva
sininen
on
taivas,
Nuuskamuikkunen selitti, ja alimpana oleva
sininen on meri. Keskellä oleva viiva on tie. Vasemmalla oleva piste on se, mikä on, ja
oikealla oleva piste on kaikki se, mitä voi tulla. — Enempää tuskin saa mahtumaan yhteen
lippuun, Muumipeikko sanoi. Me hyväksymme
—
—
—
38
sen. — Mutta minä en ole siinä, Nipsu sanoi. — Vasemmalla oleva piste voi olla me
kaikki
hyvin
ylhäältä
katsottuna,
Nuuskamuikkunen
sanoi. Mitä
ajattelette,
tekisimmekö pienen kävelyretken ennen kuin
tulee pimeä? — Minne? kysyi Nipsu. — Minne tahansa,  Nuuskamuikkunen
sanoi kohauttaen harteitaan. Mutta jos sinä
välttämättä haluat päämäärän, niin voimmehan
mennä katsomaan täällä lähellä olevaa rotkoa,
joka on täynnä granaatteja. — Granaatteja! Nuuskamuikkunen huusi. Ovatko ne oikeita? — En tiedä, mutta ne ovat kauniita, sanoi
Nuuskamuikkunen. He
lähtivät
kulkemaan
erämaahan
kiipeillen varovaisesti kallionlohkareiden ja
piikkisten kasvien välissä. —
Vahinko
ettei
aurinko
paista,
Nuuskamuikkunen
puheli. Silloin
ne
kimmeltäisivät varmasti kaksin verroin. Nipsu ei vastannut. Hänen tuntokarvansa
seisoivat pystyssä odotuksesta. Nyt he tallustelivat eteenpäin villin rotkon
yli, joka oli täynnä halkeamia. Paikka tuntui
hämärässä ilkeän hiljaiselta ja hylätyltä, ja he
puhelivat keskenään kuiskaamalla. — Täällä, Nuuskamuikkunen sanoi hiljaa. He
kumartuivat
katsomaan. Alhaalla
—
—
—
—
39
kapeassa halkeamassa hehkui ääretön määrä
granaatteja. Ne
kimmelsivät
tummina
pimeydessä kuin tulikukat. Muumipeikko tuli
ajatelleeksi mustaa maailmankaikkeutta, missä
kimmelsi tuhansittain pieniä pyrstötähtiä. — Voi, ovatko nämä kaikki sinun? Nipsu
kuiskasi. — Niin kauan kuin asun täällä, vastasi
Nuuskamuikkunen huolettomasti. Minä omistan
kaiken mitä näen ja mistä pidän. Minä omistan
koko maailman. — Luuletko että minä voisin saada
muutamia, Nipsu kysyi väristen. Niillä voisi
ostaa kaljaasin — tai potkulaudan... —
Ota
niin
paljon
kuin
haluat,
Nuuskamuikkunen sanoi nauraen. Nipsu alkoi kiivetä varovaisesti alas
rotkoon. Hän raapi kuononsa naarmuille ja oli
monta kertaa putoamaisillaan, mutta halu saada
granaatteja teki hänet rohkeaksi. Päästyään vihdoin alas hän veti syvään
henkeään ihastuksesta ja alkoi koota hohtavia
kiviä vapisevin käpälin. Kimmeltävä läjä
suureni
suurenemistaan,
hän
juoksi
yhä
kauemmaksi ja kauemmaksi rotkoon ja poimi
kiviä aivan hiljaisena onnesta. —
Halloo,
huusi
Nuuskamuikkunen
ylhäältä. Etkö tule jo pian? — En vielä, Nipsu huusi. Täällä on niin
paljon... —  Kaste laskeutuu ja tulee kylmä, huusi
Muumipeikko. — Kohta, sanoi Nipsu. Heti paikalla...
—
—
40
Ja hän meni vielä vähän kauemmaksi
rotkoon, missä kaksi suurta granaattia loisti
häntä vastaan. Silloin granaatit alkoivat liikkua. Ne
iskivät silmää. Ne tulivat lähemmäksi. Ja niiden
perässä tuli suomuinen ruumis, joka kalisi
kylmästi kiviä vasten. Nipsu vilkaisi yhden ainoan kerran, sitten
hän kääntyi ja lähti juoksemaan. Hän hyppi,
syöksyi, ryntäsi, nelisti kallionseinämälle ja
alkoi kiivetä sitä ylös kauhusta kostein käpälin. Hänen altaan kuului hiljaista, uhkaavaa
sähinää. —
Mitä
on
tapahtunut? huusi
Muumipeikko, joka kuuli hänen tulevan. Miksi
sinulla on tuollainen kiire? Nipsu ei vastannut, hän vain kiipesi, ja
päästyään ylös hän lysähti kokoon pieneksi
surkeaksi läjäksi. Muumipeikko
ja
Nuuskamuikkunen
kumartuivat katsomaan rotkoon, ja silloin he
näkivät jätti-läissisiliskon joka oli kyyryllään
loistavan granaat-tiläjän vieressä. — Kautta häntäni, Muumipeikko sanoi. Nipsu istui maassa ja itki. —
Se
on
ohi
nyt,
sanoi
Nuuskamuikkunen. Älä itke, ystäväiseni. — Granaatit, nyyhkytti Nipsu. En saanut
ainuttakaan mukaani! Nuuskamuikkunen
istuutui
hänen
viereensä ja sanoi ystävällisesti. —
—
41
— Minä tiedän. Kaikki muuttuu vaikeaksi
jos haluaa omistaa esineitä, kantaa niitä
mukanaan ja pitää ominaan. Minä vain katselen
niitä — ja kun lähden tieheni, ovat ne minulla
päässäni. Minusta se on hauskempaa kuin
matkalaukkujen raahaaminen. —
Minä
olisin
voinut
pitää
ne
selkärepussani, Nipsu sanoi synkkänä. Ei ole
ollenkaan samaa vain katsella asioita kuin
koskettaa niitä ja tietää ne omikseen. — Kyllä me varmasti löydämme uusia
aarteita, Muumipeikko lohdutti. Ei viitsitä surra
enää. Tule, Nipsu, täällä tulee kylmä. Ja niin he vaelsivat mietteissään ja hieman
surullisina kotiin päin pimenevän rotkon kautta. 5
Nuuskamuikkunen teki matkan hauskaksi. Hän soitti huuliharpullaan sellaisia lauluja
maailman kaikilta kulmilta, joita he eivät
koskaan aikaisemmin olleet kuulleet. Hän osasi korttitemppuja ja kertoi hurjia
juttuja. Näytti aivan siltä kuin jokikin olisi
vilkastunut. Se virtasi nopeammin ja muodosti
pyörteitä siellä täällä. Se oli nyt kapeampi ja
rannat olivat korkeammat kuin ennen. —
5
42
Joka
päivä
tulivat
siniset
ja
purppuranväriset
vuoret
yhä
selvempinä
näkyviin. Niiden huiput kohosivat suoraan
pilviin, ja maan yllä lepäsi jatkuvasti aivan kuin
raskas peite. Eräänä aamuna Nuuskamuikkunen istui
jalat vanavedessä vuoleskellen pilliä. — Minä muistan, hän alkoi ja pani päänsä
kallelleen. Silloin Nipsu ja Muumipeikko
siirtyivät heti hänen luokseen perään. — Muistan maan, missä oli kuumia
lähteitä, Nuuskamuikkunen kertoi. Maanpinta
oli mustana laavasta, ja laavan alla jyrisi yötä
päivää. Maa näet nukkui siellä sisässä ja
liikahteli toisinaan unissaan. Kalliot olivat paiskottuina ympäri sikin
sokin ja niiden yläpuolella oli kuumaa höyryä,
joka näytti aina kummalliselta ja epätodelliselta. Minä tulin sinne illalla. Hyvä paikka. Ruoan valmistaminen kävi siellä nopeasti. Tarvitsi vain täyttää kasari lähteestä kuumalla
vedellä. — Eikö siellä polttanut itseään kauheasti,
kysyi Nipsu. —
Minä
kuljin
puujaloilla,
Nuuskamuikkunen sanoi. Puujaloilla voi kiivetä
minkä kallioiden ja kuilujen yli tahansa. Vaikka
tietenkin silloin täytyy varoa, etteivät ne tartu
halkeamiin. No niin, tulin sinne juuri kun alkoi pimetä. Joka
paikassa
kiehui
ja
höyrysi,
eikä
ainuttakaan elävää olentoa, ei ainuttakaan
—
43
vihreätä kortta näkynyt missään. Ja äkkiä heräsi
maa, joka nukkui pinnan alla. Eräs kraatteri
aukeni minun edessäni kovasti jyristen ja
karjuen, ja siitä syöksyi punaista tulta ja
valtavia savupilviä. —
Tulivuori,
Muumipeikko
sanoi
henkeään pidättäen. — Juuri niin, vahvisti Nuuskamuikkunen. Se oli kaamottavan kaunista. Ja sitten näin
tulenhenkiä
valtavan
määrän. Niitä
tuli
vilisemällä maasta ja lenteli ympäri kuin
säkeniä. Sain tehdä suuren kierroksen päästäkseni
tulivuoren ympäri. Kuumaa oli ja nokista niin
että painelin tieheni minkä pääsin puujaloillani. Alhaalla
rinteessä
löysin
joen
ja
laskeuduin siihen vatsalleni juomaan (vesi oli
tietenkin hieman lämmintä, mutta se ei
kuitenkaan kiehunut.) Ja silloin eräs noista pienistä tulenhengistä
tuli kelluen pitkin jokea. Hän oli pudonnut
jokeen ja oli melkein sammunut kuoliaaksi. Ainoastaan hänen päänsä hehkui vielä, muuten
hän sähisi ja savusi ja huusi minkä jaksoi, että
minun pitäisi pelastaa hänet. — Pelastitko? sanoi Nipsu. — Totta kai, eihän minulla ollut mitään
erikoista häntä vastaan, Nuuskamuikkunen
sanoi. Mutta minä poltin itseni perusteellisesti. No, hän pääsi maihin ja alkoi vähitellen jälleen
hehkua. Hän oli tietenkin iloinen ja antoi
minulle lahjan ennen kuin lensi tiehensä. — Minkä? puuskahti Nipsu. —  Pullollisen maanalaista aurinkoöljyä,
—
—
—
—
—
44
Nuuskamuikkunen
sanoi. Sellaista
jota
tulenhenget hierovat itseensä, kun heidän pitää
mennä aivan maan palavaan sydämeen. — Voitko mennä suoraan tulen läpi kun
sinulla on tuota öljyä ihollasi? kysyi Nipsu
silmät tapillaan. — Totta kai, sanoi Nuuskamuikkunen. — Ja tuon sinä sanot nyt vasta, huusi
Muumipeikko. Silloinhan me olemme kaikki
pelastetut. Kun pyrstötähti tulee, otamme vain... — Mutta minulla ei ole paljon mitään
jäljellä, Nuuskamuikkunen sanoi. Käsitättehän,
olen pelastanut tavaroita palavista taloista... Enhän minä tiennyt... Ja nyt sitä on vain
tilkkanen jäljellä pullon pohjalla. — Riittäisikö se ehkä pienelle olennolle,
sanotaan minun suuruiselleni? Nipsu kysyi. — Tuskin häntään. Sen saat antaa palaa. — Voi suutari, sitten saa mieluummin
savuta kaikki, Nipsu sanoi. Mutta Nuuskamuikkunen ei kuunnellut
häntä. Hän istui aivan suorana ja nuuhki ilmaa. — Joki. Huomaatteko mitään erikoista? hän sanoi. — Se panee aivan uudella äänellä, sanoi
Nipsu. Se oli totta. Se kohisi rauhattomasti, oli
täynnä pyörteitä ja kääntelehti ja kiemurteli
kalliorantojen välissä. —
—
—
45
— Laske purjeet alas, Nuuskamuikkunen
sanoi ja meni keulaan tähystämään. Joki syöksyi eteenpäin yhä nopeammin
aivan kuin ihminen, joka on ollut pitkällä
matkalla ja huomaa olevansa melkein kotona. Rannat lähenivät toisiaan ja puristivat
kuohuvan veden kapeaan uomaan, jonka
yläpuolella kalliot muuttuivat yhä terävämmiksi
ja korkeammiksi. — Eikö olisi parasta mennä maihin! Nipsu
huusi yli joen pauhun. —
Se
on
nyt
liian
myöhäistä! Muumipeikko huikkasi takaisin. Meidän on
jatkettava kunnes joki rauhoittuu. Mutta se ei rauhoittunut. Yhä hurjempana
ja hurjempana se syöksyi Yksinäisten Vuorten
välissä. Lautta pyöri eteenpäin ahtaan kuilun
pohjalla, ja taivasta näkyi sen yläpuolella vain
surkean kapea ja pieni kaistale. Jostakin heidän
edestään kuului uhkaavaa pauhua. —
Nyt
tulee
putous!
huusi
Nuuskamuikkunen. Pidelkää
kiinni! He
tarttuivat toisiinsa maston juurella. Kuilun seinät kiitivät heidän ohitseen
mustina ja vettä valuvina, jyrinä kiihtyi, lautta
keikahti ja lensi ilmaan... Kaikki oli nyt vain yhtä pauhua ja
valkoista kuohuavaa hyökylainetta. Pieni lautta
kitisi
liitoksissaan,
sitten
se
syöksyi
vesiputouksen mukana pimeyteen. — Miksi on pimeätä? Nipsu huusi. Kukaan ei vastannut. Kuohuva vesi loisti
—
—
46
valkoisen vihreältä, kaikki muu oli mustaa. Vuoren seinät olivat sulkeutuneet heidän
yläpuolellaan tunneliksi, missä pyörteet veivät
avutonta lauttaa eteenpäin. Toisinaan
he
törmäsivät
vasten
vuorenseiniä ja pyörivät hetken ympäri. Takana
olevan vesiputouksen jymy heikkeni vähitellen,
vesi virtasi rauhallisemmin — ja lopulta heidän
ympärillään oli vain pimeyttä ja hiljaisuutta. — Oletteko vielä mukana? Nipsu kysyi
väristen. — Kyllä, sanoi Muumipeikko. Eikö
kukaan löydä taskulamppua? He kuulivat Nuuskamuikkusen penkovan
pakkauksia. Lopulta syttyi kapea valojuova. Se lepatti
pelokkaana
kiviseinillä
mustan,
nopeasti
virtaavan veden yllä, yrittäen turhaan tunkea
läpi tunnelin pimeyden. — Minusta näyttää, että tunneli muuttuu
yhä kapeammaksi, sanoi Muumipeikko hyvin
hiljaisella äänellä. Eikö se sinunkin mielestäsi
kapene? — Ehkä — hieman, Nuuskamuikkunen
sanoi yrittäen olla rauhoittava, mutta hänen
äänensä ei kuulostanut vakuuttavalta. Ja äkkiä tapahtui jotakin. Kuului risahdus,
ja Nuuskamuikkusen lippu putosi kannelle. Maston huippu oli taittunut tunnelin
kattoa vasten. — Paiskatkaa masto yli laidan, mutta
nopeasti! huusi Nuuskamuikkunen. 47
Masto
loiskahti
veteen
ja
katosi
pimeyteen. He odottivat tiukasti toisiinsa
painautuneina. Ja silloin Nipsu tunsi, että jokin sipaisi
hänen korviaan. — Minun korvani! hän huusi. Minun
korvani sattuivat kattoon! Hän heittäytyi vatsalleen ja sulki silmänsä. — Minä mietin, sanoi Muumipeikko
pimeästä, minä mietin mitä äiti mahtaa sanoa,
kun me emme enää milloinkaan, milloinkaan
tule kotiin... Juuri silloin lautta pysähtyi nytkähtäen. He odottivat kauan uskaltamatta liikahtaa. Sitten Nuuskamuikkunen kumartui eteenpäin ja
katsoi varovasti veteen. — Me olemme kiinni mastossa, hän sanoi. Se on ajautunut poikkipäin tunneliin. He nousivat ylös ja katsoivat toisiinsa. — Täällä on hiukan valoisampaa, sanoi
Nuuskamuikkunen. He saattoivat nähdä selvästi mustan,
kiiltävän veden virtaavan ohitseen, ja tuolla —
seuraavassa mutkassa — joki katosi poristen
suoraan alas pohjattomaan aukkoon! — Näettekö? kuiskasi Muumipeikko. Nipsu alkoi itkeä. — Nyt minä tahdon kotiin! hän sanoi. Minä en enää tahdo olla mukana! Minä viis
48
veisaan teidän vanhoista löytöretkistänne ja
hupsuista pyrstötähdistänne... — No, no, Nuuskamuikkunen sanoi ja
pudisti häntä hiljaa. Katsohan ylös. Katso! Näetkö jotakin? Nipsu niisti nenänsä ja katsoi. Hän näki
vuoressa kapean halkeaman päänsä yläpuolella
ja kaikkein korkeimmalla kappaleen pilvistä
taivasta. — No mitä sitten, hän sanoi synkästi. Enhän minä ole mikään kärpänen. Ja vaikka
olisinkin kärpänen, ei se auttaisi minua. Minulla
on ollut taipumusta huimaukseen pienestä
pitäen, jolloin minulla oli korvatulehdus... Ja sitten hän rupesi jälleen itkemään. Silloin
Nuuskamuikkunen
otti
esille
huuliharppunsa ja alkoi soittaa. Hän soitti
lauluja seikkailuista, jotka eivät olleet suuria
vaan valtavia, ja lauluja pelastuksesta ja suurista
yllätyksistä, ja sitten hän soitti sadelaulun ja
aamulaulun. Vähitellen Nipsu hieman rauhoittui ja
pyyhki kuonokarvansa. Mutta musiikki lensi vuoren halkeaman
kautta ylös ja herätti kaiun toisensa jälkeen, ja
lopulta se herätti myöskin erään hemulin, joka
nukkui
istuallaan
ruohikossa
perhoshaavi
vieressään. — Mitä tämä nyt oikein on, hemuli sanoi
ja katsoi ympärilleen. Hän katsoi taivaalle ja
haaviinsa,
ja
sitten
hän
kiersi
auki
hyönteispurkin kannen ja katsoi sinnekin. — Melua, hän sanoi. Joku pitää melua. (Hemuli ei näet ollut musikaalinen.) 49
Lopulta hän otti suurennuslasinsa ja alkoi
etsiä ruohikosta. Hän etsi ja kuunteli ja nuuski
ja nuuski, ja vähitellen hän tuli maassa olevalle
halkeamalle. Siihen
melu
kuului
vielä
voimakkaampana. — Niiden täytyy olla hyvin harvinaisia
hyönteisiä, hemuli sanoi itsekseen. Varmasti
harvinaisia — ehkä ennen keksimättömiä! Tämä ajatus oli hyvin kiihdyttävä, ja
hemuli pisti suuren nenänsä rakoon nähdäkseen
paremmin. — Katsokaa, katsokaa, Muumipeikko
huusi. Hemuli! Nuuskamuikkunen jätti huuliharppunsa ja
alkoi huutaa apua. — Pelasta meidät! Pelasta meidät! ulvoi
Nipsu. — Nyt he ovat aivan järjiltään, hemuli
sanoi
itsekseen. Hän
laski
varovasti
perhoshaavinsa kuiluun. — Hypätkää sisään! huusivat oudot
hyönteiset. Hemuli hinasi haavinsa takaisin ylös ja
sitten hän katsoi mitä oli saanut siihen. — Hyvin kummallista, hän sanoi ja
pudisti
Muumipeikon,
Nuuskamuikkusen,
Nipsun ja kolme selkäreppua maahan. —
Kiitos,
rakas
hemuli,
sanoi
Muumipeikko ja räpytteli silmiään valossa. Sinä
pelastit meidät aivan viime hetkessä! 50 — Olenko minä pelastanut teidät? hemuli
kysyi hämmästyneenä. Ei se ollut tarkoitukseni. Minä etsin eräitä hyönteisiä, jotka melusivat
tuolla alhaalla. (Hemulit ovat yleensä huonoja
ymmärtämään, mutta ne ovat kilttejä ellei niitä
ärsytä.) —
Olemmeko
me
nyt
Yksinäisillä
Vuorilla? kysyi Nuuskamuikkunen katsellen
ympärilleen. Heidän ympärillään kohosivat mahtavat,
suunnattoman autiot ja hiljaiset vuorijonot. Ilma
tuntui kolealta. — Missä Tähtitorni mahtaa olla? kysyi
Nipsu. — En tiedä, mutta täällä on kiintoisia
yöperhosia, sanoi hemuli. — Siitä meidän on otettava selvä,
Muumipeikko sanoi. Se on kai kaikkein
korkeimmalla kohdalla. Mutta ensin minä
tahdon kahvia. — Kahvipannu jäi tuonne alas, sanoi
Nuuskamuikkunen. Muumipeikko ryntäsi kuilulle ja tähysteli
alas. — Lautta on irronnut, hän valitti, ja
kahvipannu on mennyt maan uumeniin! Kuinka
me selviämme ilman kahvia! — Vähältä piti, ettemme itse suistuneet
maan
uumeniin,
sanoi
Nuuskamuikkunen
huolettomasti. Yksi kahvipannu sinne tai tänne
— ei kai se suuria merkitse kun ollaan
etsimässä pyrstötähtiä. 51
— Ovatko ne harvinaisia? kysyi hemuli
luullen toisen puhuvan yöperhosista. — Niin voi sanoa, Nuuskamuikkunen
sanoi. Suunnilleen yksi sadassa vuodessa. — Tavatonta, ihmetteli hemuli. Siinä
tapauksessa minun on saatava kiinni yksi
sellainen. Miltä ne näyttävät? — Luultavasti punaisilta. Ja niillä on pitkä
häntä, Nuuskamuikkunen sanoi. Hemuli otti esille muistikirjan ja kirjoitti
merkit muistiin. —
Sen
täytyy
olla
Filicnarcus
Snufsigalonica-sukua, hän sanoi juhlallisesti. Vielä eräs kysymys, oppineet ystäväni. Millä
tämä kummallinen hyönteinen elää? — Hemuleilla, tirskui Nipsu. Hemulin kasvot punastuivat. — Hyvin sopimatonta pilaa, pikku otus,
hän sanoi ankarasti. Teissä ei ole yhtään
tieteellistä vakavuutta. Nyt minä menen. Ja niin hän pisti purkit taskuunsa, otti
haavinsa maasta ja lähti tiehensä. — Ajatella, miten hullua! Hän luuli että
pyrstötähti
on
kovakuoriainen
tai
jokin
sentapainen! Nipsu huusi ihastuneena. — Sinun ei olisi pitänyt laskea leikkiä
hänen kanssaan, sanoi Muumipeikko yhtä
ihastuneen näköisenä. Ja
sitten
he
valitsivat
kaikkein
—
—
—
52
korkeimman vuorijonon ja alkoivat vaeltaa
hitaasti huippua kohti. 6
Oli myöhäinen ilta. Alkuvuoret
seisoivat
juhlallisina
ja
uneksivat. Huiput katselivat toisiaan yli valtavien
kuilujen,
joista
nousi
harmaanvalkoista,
hyytävän kylmää sumua. Jokin pieni pilvenhattara irtosi silloin
tällöin raskaista pilvenlongista ja liukui hitaasti
yli
vuorenseinämän,
missä
kotkalla
ja
kondorilla oli pesänsä. Ja
jotkin
salaperäiset
kädet
olivat
hakanneet
luotisuoraan
kallioseinämään
pyrstötähden varoituksen, tähden, jolla oli pitkä,
häilyvä häntä. Erään vuorenhuipun alapuolella loisti
pienen pieni valo. Lähemmäksi mennessään
huomasi, että se oli keltainen silkkiteittä, joka
oli valaistu sisältäpäin. Nuuskamuikkusen huuliharppu kuulosti
hyvin yksinäiseltä tässä autiossa maisemassa, ja
kaukana hyeena kohotti kuononsa ja kuunteli
musiikin vierasta ääntä. Sitten se alkoi ulvoa
kauheasti ja pitkäveteisesti. — Mikä tuo oli? kysyi Nipsu kömpien
lähemmäksi lamppua. —
Ei
mitään
vaarallista,
Nuuskamuikkunen sanoi. Otetaan nyt laulu
6
—
—
53
kimalaisesta, joka meni naamiaisiin. Ja sitten
hän alkoi taas soittaa. —  Se oli hyvä laulu, Muumipeikko sanoi. Mutta siitä ei oikein saanut selvää, kuinka
kimalaisen kävi ja olivatko naamiaiset hauskat. Kerro meille mieluummin jotakin. Nuuskamuikkunen mietti hetkisen. Sitten
hän sanoi:
— Olenko minä kertonut teille Niiskuista,
jotka kerran tapasin? — Et, Muumipeikko sanoi innoissaan. Keitä Niiskut ovat? — Etkö todellakaan tunne Niiskuja,
Muumipeikko? Nuuskamuikkunen
sanoi
hämmästyneenä. Heidänhän täytyy olla sinun
kanssasi sukua, sillä te olette täsmälleen
samanlaiset. Vaikka
sinä
olet
tietenkin
valkoinen, ja ne vaihtavat väriä järkyttyessään. —
Emme
me
ole
sukulaisia,
Muumipeikko sanoi vihaisena. En minä ole
sellaisten sukua, jotka vaihtavat
väriään. Muumipeikkoja on vain yhtä lajia ja ne ovat
valkoisia! —  Nämä Niiskut ovat joka tapauksessa
hyvin sinun kaltaisiasi, Nuuskamuikkunen sanoi
rauhallisesti. Niisku oli vaalean violetti ja hänen
pikkusisarensa vaaleanvihreä. Minun täytyy sanoa, että hän oli hyvin
suloinen! Hän oli kokonaan hienon, pehmeän
karvan peitossa ja hänellä oli otsatukka, jota
hän aina harjasi... — Miten hassua, sanoi Muumipeikko
haukotellen. — No, mutta kuinka sitten kävi? kysyi
—
54
Nipsu. — Ei tapahtunut mitään erikoista, mutta
hän oli hauska, sanoi Nuuskamuikkunen. Hän kutoi ruohosta pieniä vuodemattoja ja
keitti mietoja yrttijuomia, jos jollakin oli vatsa
kipeä. Ja sitten hän kulki aina kukkia korviensa
takana ja pieni kultarengas jalassaan. — Mutta eihän tuo ole mikään kertomus,
Nipsu sanoi. Nuuskamuikkunen kohautti harteitaan ja
alkoi jälleen soittaa. — Tytöt ovat hupsuja ja niin olet sinäkin,
sanoi Muumipeikko, ryömi makuusäkkiinsä ja
kääntyi teltan seinään päin. Mutta sinä yönä hän uneksi pienestä Niiskuneidistä, joka muistutti häntä itseään ja
jolle
hän
antoi
ruusun
korvan
takana
pidettäväksi. — Olipa se tyhmää, tuumi Muumipeikko
herättyään seuraavana aamuna. Nipsu ja Nuuskamuikkunen olivat silloin
jo purkamassa telttaa. — Tänään me menemme korkeimmalle
huipulle, Nuuskamuikkunen sanoi. — Kuinka sinä tiedät että se on oikea? Nipsu kysyi ja oikaisi niskaansa nähdäkseen
huipun. Mutta se oli pilven peitossa. —
Katso
ympärillesi,
sanoi
Nuuskamuikkunen
ylpeänä. Joukoittain
savukkeen pätkiä, joita Tähtitornin professorit
ovat heitelleet alas!
—
—
—
55
— Ai, vai niin, Nipsu sanoi nolona kun ei
ollut itse sitä huomannut. He vaelsivat hitaasti ylöspäin pitkin pientä
kiemurtelevaa
vuoristopolkua,
ja
toisesta
toiseen kulki köysi, jonka he olivat varmuuden
vuoksi sitoneet vatsansa ympärille. — Muistakaa, että tämä tapahtuu teidän
vastuullanne! sanoi
Nipsu,
joka
kulki
viimeisenä. Yhä
korkeammalle,
yhä
jyrkempiä
rinteitä. — Kuumaa, Muumipeikko sanoi ja
pyyhki otsaansa. Ja äiti luuli meidän palelevan! Olipa
onni,
että
krokotiilit
söivät
villahousumme! He katsoivat laaksoon. Kaikki heidän
ympärillään oli ikivanhaa, jättiläismäistä ja
yksinäistä, äärettömän yksinäistä. Paljaiden jyrkänteiden välissä purjehti
kondorikotka siivet levällään; se oli ainoa
näkyvissä oleva elollinen olento. — Kauhean suuri lintu, Nipsu sanoi. Hänellä mahtaa olla ikävä tuolla ylhäällä aivan
yksin. — Kyllä hänellä on rouva jossakin
lähettyvillä ja ehkä koko rivi kondorinpoikasia,
sanoi Nuuskamuikkunen. Kondori
liukui
majesteetillisena
eteenpäin, käänteli päätään, jossa oli kylmät
silmät ja kupera, voimakas nokka. Se pysähtyi
aivan heidän yläpuolelleen siivet väristen. — Mitähän se nyt miettii? Nipsu sanoi.
—
—
56
— Se näyttää vihaiselta, Muumipeikko
sanoi levottomana. Ei kai se aio... ja samassa Nuuskamuikkunen huusi: — Se tulee! Ja kaikki
kolme heittäytyivät vuorenseinämää vasten. Siivet suhisten kondorikotka syöksyi heitä
kohti. He
painautuivat
pieneen
vuorenhalkeamaan,
pitelivät
lujasti
kiinni
toisistaan ja odottivat kauhun lamaannuttamina
ja avuttomina. Nyt se tulee! Tuntui aivan siltä kuin valtava myrsky
olisi kulkenut heidän ohitseen, leveät siivet
pieksivät kalliota ja saarsivat heidät hetkeksi —
seuraavassa hetkessä kaikki oli jälleen hiljaista. Vapisten he katsoivat ulos vuorenkolosta. Kaukana
alapuolellaan
he
näkivät
kondorin. Se
liukui
eteenpäin
suuressa
puoliympyrässä — sitten se äkkiä kohosi ja
jatkoi matkaansa vuoriston sisäosiin päin. —
Se
häpeää,
ettei
onnistunut,
Nuuskamuikkunen sanoi. Kondorit ovat hyvin
ylpeitä. Se ei tee uutta yritystä. Nipsu seisoi ja laski sormillaan. —
Krokotiilit,
jättiläissisilisko,
vesiputous,
maanalainen tunneli, kondori... viisi kauheata
elämystä! Ja niin pienellä eläimellä kuin minä! — Suurin seikkailu meillä on vielä
jäljellä, Muumipeikko
sanoi
vakavana.
—
57
Pyrstötähti. Kaikki kolme katsoivat ylös raskaita
pilviä kohti. — Toivon, että taivas olisi näkyvissä,
Muumipeikko sanoi hermostuneena. Tulkaa,
mennään eteenpäin. Myöhemmin
iltapäivällä
he
olivat
kiivenneet niin korkealle, että tulivat pilviin
asti. Kosteita vaippoja ja verhoja liehui yli
vuoren, joka oli liukas ja vaarallinen kulkea. He palelivat kauheasti (Muumipeikko
ajatteli kaivaten villahousujaan) ja minne he
katsoivatkin oli heidän ympärillään pelkkää
tyhjyyttä. — Minä luulin, että pilvet ovat pehmeitä
ja villavia ja että niissä on hauska kulkea, Nipsu
sanoi ja aivasti. Koko tämä löytöretki on aivan
hupsu. Samassa Muumipeikko pysähtyi ja hänen
korvansa seisoivat aivan pystyssä. — Odota, tuolla kiiltää jotakin! hän sanoi. Pieni kynttilä... timantti... — Timantti! huusi Nipsu, joka rakasti
jalokiviä. Muumipeikko lähti kulkemaan pientä
kiiltävää kohti ja veti toiset köydessä perässään. — Pieni kultainen rannerengas, hän sanoi. — Ole varovainen, se on aivan kuilun
partaalla, Nuuskamuikkunen sanoi. Mutta Muumipeikko ei kuunnellut häntä. 58
Varovasti hän ryömi kuilua kohti ja ojensi
käpälänsä ottaakseen rannerenkaan. Nuuskamuikkunen
ja
Nipsu
pitelivät
lujasti köydestä, ja Muumipeikko kumartui
pitkälle yli laidan. Vihdoin hänellä oli kultainen
ketju käpälissään. — Luuletko, että tämä on Niiskuneidin
jalkarengas, hän kysyi. —
Luulen. Se
on
hänen,
Nuuskamuikkunen sanoi surullisena. Ja hän oli
niin kaunis. Hän meni aina vaarallisiin
paikkoihin poimimaan kukkia... Muumipeikko ei sanonut sanaakaan. Ja niin he vaelsivat surumielisinä edelleen. Pilvet
ohenivat
vähitellen
heidän
ympärillään, ja ilma muuttui lämpimämmäksi. He
pysähtyivät
eräälle
ulkonemalle
lepäämään ja katselivat ääneti pilvivaippojen
kulkua. Ja juuri silloin pilveen tuli repeämä. Se levisi nopeasti, ja äkkiä he näkivät
koko pilvimeren jalkojensa alla. Täältä ylhäältä katsottuna se näytti niin
pehmeältä ja kauniilta, että teki mieli mennä
siihen kahlaamaan, sukeltamaan ja tanssimaan. — Nyt me olemme pilvien yläpuolella,
Nuuskamuikkunen sanoi juhlallisesti. Ja
sitten
he
kääntyivät
katsomaan
taivaalle, joka oli ollut niin kauan piilossa. —
Mitä
tuo
on? Nipsu
kysyi
kauhistuneena. Taivas ei näet enää ollut sininen. Siinä oli
59
lievästi punainen vivahdus, joka ei vaikuttanut
luonnolliselta. —
Ehkä
se
on
auringonlasku,
Nuuskamuikkunen sanoi epäröiden. Mutta
Muumipeikko
sanoi
hyvin
vakavasti:
—
Ei,
pyrstötähti
tekee
taivaan
punaiseksi. Se on matkalla maata kohti. Korkeimmalla
paikalla
piikkisessä
vuorijonossa oli Tähtitorni, missä professorit
tekivät tuhansia ihmeellisiä huomioita ja
polttivat
tuhansia
savukkeita
ja
elivät
yksinäisyydessä tähtien kanssa. Muumipeikko meni heidän torninsa pientä
ovea kohti, ja toiset seurasivat häntä ääneti. He aukaisivat oven, tassuttelivat ylös
portaita ja astuivat suureen huoneeseen, missä
he jäivät hartaina seisomaan kynnykselle. Pimeydessä surisi jokin kone. Valtava
tähtikiikari
liikkui
hiljaa
edestakaisin
tähystellen lasikaton läpi avaruuden vaaroja. Ja professorit kulkivat lattialla, kiertelivät
ruuveja,
asentelivat
kojeita
ja
tekivät
muistiinpanoja. Muumipeikko
yskäisi
kohteliaasti
ja
sanoi: — Hyvää päivää. Mutta professorit eivät huomanneet häntä. — Kaunis ilma, hän sanoi hieman
—
—
—
—
60
kovemmalla äänellä mutta ei saanut mitään
vastausta. Silloin hän meni lähemmäksi ja nykäisi
varovasti lähintä professoria takinhihasta. — Me olemme matkustaneet monta sataa
kilometriä
tapaamaan
setää,
sanoi
Muumipeikko. — Joko sinä taas olet täällä, professori
sanoi. — Anteeksi, mutta minä en ole ollut täällä
koskaan aikaisemmin, Muumipeikko sanoi. —  Sitten täällä kävi pari muuta, jotka
muistuttivat
sinua
tavattomasti,
professori
murahti. Mutta minulla ei ole aikaa kaikille,
jotka
juoksentelevat
ympäri
ja
tekevät
lapsellisia kysymyksiä. Tämä pyrstötähti on
mielenkiintoisin
minkä
olen
nähnyt
yhdeksäänkymmeneenkolmeen vuoteen. No,
mitä sinä tahdot? — Minä tahtoisin vain tietää kuka täällä
on ollut ennen minua, Muumipeikko änkytti. Ei
kai se ole voinut olla eräs pieni, vaaleanvihreä Niiskuneiti — hienosti karvainen... ehkä kukka
korvan takana. Professori huokaisi. —
Ei,
minä
en
tiedä
mitään
karvaisuudesta ja kukista ja neideistä... Niin, kyllä täällä kävi eräs pieni neitonen
häiritsemässä minua. Puhui pötyä jostakin korusta, jonka hän
oli kadottanut. Mene nyt tiehesi. Minulta on
mennyt sinun takiasi hukkaan 45 sekuntia. —
—
—
61
— Kiitos! Muumipeikko sanoi. Voi,
kiitos! Kiitos! Hän kumarsi ja peräytyi takaperin ovelle. — No, tiedusteli Nipsu. Tuleeko se? —
Milloin
se
iskee
alas? Nuuskamuikkunen kysyi. — Kuka?... Mikä? Muumipeikko sanoi
sekapäisenä. —
Pyrstötähti
tietenkin!
huudahti
Nuuskamuikkunen. — Unohdin kysyä, vastasi Muumipeikko. Mutta hän on ollut täällä! Se pieni —
Niiskuneiti. Hän elää. Hän ei ole pudonnut
kuiluun! —
Jo
nyt
jotakin,
puuskahti
Nuuskamuikkunen. —
Todellakin,
Muumipeikko
sanoi
hymyillen tylsästi. — Sinä olet hupsu, sanoi Nipsu. Nyt minä
menen kysymään. Ja hän tassutteli toisen professorin luo. — Saisinko katsoa hieman kiikariin? hän
kysyi
kohteliaasti. Minä
olen
hyvin
kiinnostunut pyrstötähdistä ja olen kuullut
puhuttavan miten etevä setä on löytämään niitä. Professori työnsi silmälasinsa otsalleen. — Oletko todellakin? hän sanoi aika
tavalla imarreltuna. No, kyllä kai sinun sitten on
—
—
—
—
62
saatava katsoa. Ja sitten hän asensi kiikarin Nipsulle. Ensin Nipsua pelotti. Taivas oli aivan
musta ja suuret tähdet tuikkivat aivan kuin ne
olisivat olleet eläviä. Ja kaukana niiden keskellä loisti jokin
punainen aivan kuin ilkeä silmä. — Onko tuo pyrstötähti? kuiskasi Nipsu. — On, vastasi professori. — Mutta eihän se liiku ollenkaan, Nipsu
sanoi ällistyneenä. Eikä sillä ole häntääkään. — Sillä on häntä takanaan, professori
selitti. Se kiitää suoraan maata kohti, siksi se
näyttää liikkumattomalta. Mutta se suurenee
joka päivä. — Milloin se tulee perille? Nipsu kysyi ja
tuijotti kauhusta lamaantuneena pientä punaista
kipinää kiikarissa. — Minun laskelmieni mukaan sen pitäisi
koskettaa
maata
lokakuun
seitsemäntenä
päivänä kello 8.42 illalla. Mahdollisesti neljä
sekuntia myöhemmin, professori sanoi. — Ja mitä silloin tapahtuu? Nipsu kysyi. —
Mitä
tapahtuu? toisti
professori
hämmästyneenä. Sitä minä en ole ajatellut. Mutta minä kirjoitan hyvin tarkasti muistiin
tapahtumien kulun. — Tietääkö setä mikä päivä tänään on? —
—
—
—
63
Nipsu kysyi. — Lokakuun kolmas, vastasi
professori. Ja kello on täsmälleen 6.28. — Siinä tapauksessa meidän taitaa pitää
lähteä, Nipsu sanoi. Kiitoksia hyvin paljon. Hän tuli toisten luo nenä pystyssä ja sanoi:
— Meillä on ollut professorin kanssa hyvin
mielenkiintoinen keskustelu. Ja me olemme
yhdessä tulleet siihen tulokseen että pyrstötähti
aikoo iskeä maahan lokakuun seitsemäntenä
kello 8.42. Tai ehkä neljä sekuntia myöhemmin. —
Siinä
tapauksessa
meidän
on
kiiruhdettava
kotiin,
Muumipeikko
sanoi. Kunpa vain ehtisimme äidin luo ennen kuin se
tulee, niin ehkä se ei olisi niin vaarallinen. Ehkä
äiti voisi järjestää asian jotenkin... Hän ryntäsi alas portaita ja paiskasi oven
auki. — Kiiruhtakaa! hän huusi. —
Ota
asia
rauhallisesti,
tyynnytti
Nuuskamuikkunen. Me
iskemme
itsemme
kuoliaiksi, jos juoksemme pimeässä tuolla
tavalla. Pyrstötähtihän tulee vasta neljän päivän
kuluttua! — Äh, pyrstötähti, Muumipeikko sanoi
kärsimättömänä. Meidän
on
tavoitettava
Niiskun sisarukset! Sen tytön on saatava
takaisin nilkkarenkaansa. —
—
64
7
Lokakuun neljäs koitti kirkkaana, mutta
auringon yllä leijaili kummallinen usva. Sen himmennyt kehä kieri hitaasti ylös
vuorenharjojen takaa ja alkoi kulkea rataansa
yli punaisen taivaan. Matkamiehet eivät olleet pystyttäneet
telttaa yöksi, vaan olivat vaeltaneet yhtä mittaa. Kaukana laaksossa he saattoivat erottaa
jokien kapeat nauhat ja metsien tummia läiskiä. — Vihreää metsää, Nuuskamuikkunen
sanoi. Kyllä minä jo kaipaankin pois tästä
kivisestä maisemasta! — Minua väsyttää, Nipsu kitisi. Minä en
aio enää kiskoa mukanani tätä vanhaa telttaa. Kantakaa sitä itse! — Mutta mehän kannamme kaikkia muita
pakkauksia, huomautti Muumipeikko. Nipsu alkoi itkeä. — Tosin se on hyvin hieno keltainen
teltta. Mutta
pitää
varoa
kiintymästä
omaisuuteen, sanoi Nuuskamuikkunen. Heitä se
menemään! —
Laidan
ylikö? kysyi
Nipsu
hämmästyneenä ja lopetti itkemisen. Nuuskamuikkunen nyökkäsi. Nipsu meni
jyrkänteen partaalle telttakäärö mukanaan. — Heitänkö kasaritkin? hän kysyi. —
Heitä
minun
puolestani,
sanoi
Nuuskamuikkunen kohauttaen harteitaan. Silloin Nipsu heitti koko pakkauksensa
ilmaan. Se
teki
valtavia
pompahduksia
kallionkielekkeiden välissä, kasarit rämisivät ja
7
—
—
65
kolisivat,
ja
vasta
pitkän
ajan
kuluttua
viimeinen kasari vaikeni alhaalla kuilussa. Nipsu kalpeni. — Nyt minua pyörryttää,
hän sanoi. Sitten hän laskeutui litteäksi maahan
ja kieltäytyi kulkemasta eteenpäin. — Meillä on kiire, sanoi Muumipeikko. Minun täytyy mahdollisimman pian tavata
pieni... —
Tiedän,
tiedän,
sinun
hupsu
Niiskuneitisi, Nipsu keskeytti. Mutta älä koske
minuun, sillä silloin minä annan ylen. — Anna hänen olla, Nuuskamuikkunen
sanoi. Pyöritetään kiviä sillä aikaa kun hän
toipuu. Oletko koskaan pyörittänyt kiviä? — En, sanoi Muumipeikko. Nuuskamuikkunen valitsi suuren kiven ja
vieritti sen kalliojyrkänteelle. — Katso nyt! hän sanoi. Sitten hän antoi kivelle vauhtia, ja se
katosi yli laidan. Muutaman sekunnin kuluttua alhaalta
kuului jyrähdys. Vielä yksi. Ja sitten tuntui aivan siltä kuin ukkonen
olisi käynyt, ja pitkän aikaa perästäpäin jyrisevä
kaiku heittelehti edestakaisin vuorenhuippujen
välissä. —
Siitä
syntyi
vuoren
vieremä! Nuuskamuikkunen sanoi ihastuneena. — Saanko minäkin yrittää, Muumipeikko
huudahti. Minä vieritän tämän! 66 Ja sitten hän ryntäsi erään valtavan suuren
kallionlohkareen luo, joka nipin napin pysyi
jyrkänteen laidalla. — Ole varovainen! Nuuskamuikkunen
huusi. Mutta liian myöhään, lohkare lähti jo
liikkeelle. Ja
samaa
vauhtia
onneton
Muumipeikko. Nyt olisi maailmassa luultavasti ollut yksi
muumipeikko vähemmän, ellei köysi olisi ollut
sidottuna hänen vyötäisilleen. Nuuskamuikkunen heittäytyi selälleen ja
ponnisti nykäystä vastaan. Se oli voimakas; hänestä tuntui aivan kuin
hän olisi mennyt keskeltä poikki. Muumipeikko heilui alhaalla kuilussa
avuttomana edestakaisin — ja hän oli painava. Nuuskamuikkunen
liukui
varovasti
lähemmäksi ja lähemmäksi laitaa. Hänen takanaankin köysi kiristyi, ja
Nipsu, joka oli sidottu toiseen päähän alkoi
laahautua yli kivien. — Anna olla! hän huusi. Älä kiusaa
minua, minä voin pahoin! —
Hetken
kuluttua
voit
vieläkin
pahemmin, jollet saa pysähtymään! huusi
Nuuskamuikkunen. Ja Muumipeikko ulvoi alhaalla kuilussa:
— Auttakaa! Vetäkää minut ylös! Vasta silloin Nipsu käsitti mistä oli
kysymys. Ja hän pelkäsi niin että unohti voida
pahoin. —
—
67
Hän jarrutti käpälillään ja hännällään ja
kieri sinne ja tänne hurjassa kauhussaan, ja
miten ollakaan hän sotki köyden kiinni
kallioiden väliin ja sen liukuminen loppui. — Ja nyt sinä vedät niin paljon kuin
jaksat, kun minä sanon, Nuuskamuikkunen
sanoi. Kas niin. Ei nyt. Ei nyt. Nyt! Ja sitten he vetivät kaikin voimin vähän
kerrallaan. Vihdoin Muumipeikko ilmaantui laidalle. Ensin korvat, sitten silmät, sitten kuono (sitten
yhä enemmän kuonoa) ja lopulta koko
Muumipeikko. — Kautta häntäni, hän sanoi. Voi, kautta
häntäni! — Minä sain liukumisen pysähtymään,
Nipsu sanoi. He
istuivat
pitkän
aikaa
maassa
rauhoittuakseen. — Me olemme olleet tyhmiä, sanoi
lopulta Muumipeikko. — Te olette olleet tyhmiä, Nipsu sanoi. —
Suorastaan
rikollisia,
jatkoi
Muumipeikko kuuntelematta häntä. Ajatella, jos
me vieritimme tuon kiven suoraan pienen
Niiskuneidin päähän. — Silloin hän on nyt litteänä, Nipsu sanoi. Muumipeikko ryntäsi pystyyn. — Meidän
täytyy lähteä edelleen. Heti paikalla! 68 Ja he jatkoivat matkaansa laaksoon
punertavan taivaan ja himmeän auringon alla. Vuoren juurella virtasi pieni joki kivien
välissä. Se oli kirkas ja syvä ja täynnä
kimmeltäviä kultajyviä. Hemuli heilutteli väsyneitä jalkojaan
vedessä ja huokasi itsekseen. Hänellä oli vieressään paksu kirja, jonka
nimi oli »Itäisen pallonpuoliskon yöperhoset,
niiden tavat ja pahat tavat.» —
Kummallista,
hemuli
sanoi. Ei
ainuttakaan, jolla olisi punainen häntä. Siinä
tapauksessa sen täytyy olla Dideroformia
Archimboldes, mutta se on hyvin tavallinen
eikä sillä ole ollenkaan häntää. Ja sitten hän huokasi uudelleen. Juuri silloin Muumipeikko, Nipsu ja
Nuuskamuikkunen
kömpivät
esille
erään
kallionkielekkeen takaa ja sanoivat: Hei, hei! — Huh, miten minä säikähdin, hemuli
sanoi. Siinäkö te taas olette? Minä luulin, että
sieltä tulee uusi vuorenvyörymä. Aamulla oli
kauheata. — Kuinka niin? Nipsu sanoi. — Vuorenvyörymä tietenkin, hemuli
sanoi. Aivan kauhea. Talon kokoiset kivet
hyppelivät joka paikassa ja iskivät rikki minun
parhaan lasipurkkini. Itse
sain
loikkia
ympäri
mitä
epäarvokkaimmalla tavalla selvitäkseni siitä. 69
Kauheata. — Minä pelkään, että me satuimme
tyrkkäämään
ohimennen
pari
kiveä
alas,
Nuuskamuikkunen sanoi. Sellaista sattuu niin
helposti, kun on kävelyllä näillä seuduilla. — Tarkoitatko sinä, että te saitte aikaan
vuorenvyörymän? hemuli kysyi. — Suurin piirtein, Nuuskamuikkunen
vastasi. — Minusta te ette koskaan ole olleet
paljon mistään kotoisin, mutta tämän jälkeen on
epävarmaa haluanko enää ollenkaan tuntea teitä,
hemuli sanoi. Hän kääntyi poispäin ja loiskutti vettä
väsyneille jaloilleen. Jonkin ajan kuluttua hän
käänsi päänsä ja sanoi: — Ettekö vielä ole
lähteneet? — Lähdemme pian, sanoi Muumipeikko. Setä. Onko setä huomannut mitään kummallista
taivaan värissä tänään? —
Taivaan
värissä? hemuli
kysyi
hämmästyneenä. — Niin siinä juuri, Muumipeikko sanoi. — Tyhmyyksiä, hemuli sanoi. Minun
puolestani se saa olla vaikka ruudullinen. Minä
katson sitä niin harvoin. Minua huolettaa vain se, että joet alkavat
kuivua. Jos tällaista jatkuu, en kauankaan saa
enää loiskutella jaloillani. —
Mutta
se
on
suuri
pyrstötähti,
Muumipeikko alkoi. Silloin hemuli nousi kiivaasti, keräsi
—
70
tavaransa ja kahlasi joen toiselle puolelle. — Tulkaa, lähdetään, Nuuskamuikkunen
sanoi. Jos maailma muuttuu muhennokseksi, on
hemulista ehkä hauskempaa, ettei hän tiedä sitä
etukäteen. 8
Maasto oli täällä helppokulkuista. Se oli
laavan ja sammalen peitossa, ja siellä täällä
kasvoi kimpuittain kukkia. Metsän reuna oli
tullut lähemmäksi. —
Suunnatkaa
suoraan
laaksoonne,
Nuuskamuikkunen sanoi. Nyt meidän on
kuljettava suoraa tietä, jos aiomme ehtiä sinne
ennen pyrstötähteä. Muumipeikko katsoi kompassiin. — Tämä on tullut aivan hulluksi, hän
sanoi. Pyörii vain ympäri. Ehkä se pelkää
pyrstötähteä? — Hyvin mahdollista, Nuuskamuikkunen
sanoi. Meidän on kuljettava auringon mukaan. Tai sen vähäsen mitä siitä on jäljellä. Alempaa rinteeltä he löysivät pienen
järven. Mutta vesi oli painunut syvälle jyrkkien
rantojen väliin missä kuivunut järviruoho
riippui kuumuudessa. Se ei ollut enää hauska uintijärvi. — Siihen on kai tullut reikä pohjaan,
Nipsu sanoi. Ja nyt kaikki vesi juoksee siitä
pois. —
—
8
71
— Hemulin joestakin vesi oli laskenut,
muistutti Nuuskamuikkunen. Nipsu katsoi mehupulloon, mutta siinä ei
ollut tapahtunut laskua. — Minä en ymmärrä mitään, hän sanoi. —
Senhän
me
tiedämme. Tulkaa,
mennään edelleen, hoputti Muumipeikko. Juuri silloin he kuulivat jonkun huutavan
apua. Korkeita, läpitunkevia huutoja ja vähän
matkan päästä hiljaisempaa vikinää, joka kuului
naiselliselta. Muumipeikko suorastaan jäykistyi. Sitten
hän lähti kuin ammuttuna. — Ei niin nopeasti, Nipsu huusi. Oi! Voi! Köysi kiristi hänen vatsaansa, hän kaatui
kuonolleen ja hinautui sätkytellen pitkin maata. Mutta toiset eivät pysähtyneet ennen kuin
olivat törmänneet päin erästä puuta ja lentäneet
hekin nokilleen. —
Irrota
tuo
pahuksen
köysi! Muumipeikko sanoi vihaisesti. —
Sinä
kirosit! Nipsu
huusi
kauhistuneena. — Mitä sitten, kivahti Muumipeikko ja
taittoi veitsellään köyden. Se on hän! Se on
Niiskuneiti! Ja hän lähti jälleen juoksemaan niin paljon
kuin lyhyiltä jaloiltaan pääsi. 72
Jonkin matkan päässä Niisku tuli juosten
heitä vastaan aivan sinisenä kauhusta. — Kiiruhtakaa! hän huusi. Kauhea pensas
syö minun sisareni! Se oli todella totta. Eräs vaarallista Angostura-sukua oleva
myrkkypensas oli saanut kiinni Niiskuneidin
hännästä, ja nyt se veti häntä luokseen elävillä
käsillään vaikka Niiskuneiti vikisi ja taisteli
vastaan kaikin voimin. — Haa, katala pensas! Muumipeikko
huusi ja heilutti kynäveistään (uutta veistään
missä oli korkkiruuvi ja kynsiviila). Hän teki kiertoliikkeitä ja yritti ärsyttää
pensasta herjauksilla sanomalla sitä ryömijäksi,
tiskiharjaksi ja rotanhäntärutoksi. Pensas mulkoili Muumipeikkoa kaikilla
vihreänkeltaisilla kukillaan. Lopulta se päästi
irti Niiskuneidin
ja
ojensi
luikeroiset
käsivartensa sen sijaan häntä kohti. Nuuskamuikkunen,
Nipsu,
Niisku
ja
hänen sisarensa tuijottivat hurjaa kamppailua
uskaltamatta hengittääkään. Muumipeikko hyppeli sinne ja tänne
iskien vihaisesti hännällään. Silloin tällöin hän
teki
hyökkäyksen
angosturan
heiluvia
käsivarsia vastaan. Katselijoilta pääsi kauhun parahdus kun
eräs
vihreistä
käsivarsista
kietoutui
Muumipeikon kuonon ympärille. Mutta se muuttui riemunkarjunnaksi, kun
73
tämä yhdellä vetäisyllä leikkasi käsivarren
poikki. Nyt taistelu tuli kiihkeämmäksi. Koko
pensas vapisi kiihtymyksestä, ja Muumipeikko
oli vihasta ja ponnistuksesta aivan punainen
kasvoiltaan. Pitkään aikaan ei näkynyt muuta kuin
käsivarsien, häntien ja jalkojen hurjaa vilinää. Niiskuneiti otti vapisevin käpälin suuren
kiven ja heitti sen myrkkypensaaseen. Mutta
hän ei ollut erikoisen etevä tähtäämään, ja kivi
osui suoraan Muumipeikon vatsaan. — Minä olen tappanut hänet! hän huusi ja
painoi käpälänsä kasvojaan vasten. — Aivan tyttöjen tapaista, Nipsu sanoi. Mutta Muumipeikko ei ollut ollenkaan
kuollut, hän huitoi pahemmin kuin koskaan ja
leikkasi angosturalta käsivarren toisensa jälkeen
kynäveitsellään. Kun siitä oli vain tyngät jäljellä, hän sanoi
(Nipsun mielestä hyvin ylimielisesti):
— Jaha. Selvä on! — Voi, kuinka sinä olet rohkea! sanoi
Niiskuneiti. — Äh, tällaista minä teen melkein joka
päivä, Muumipeikko sanoi ohimennen. — Sepä kummallista, huomautti Nipsu. Minä en ole koskaan... Mutta pitemmälle hän ei päässyt, sillä
—
—
74
Nuuskamuikkunen tallasi hänen varpailleen niin
että hän huusi. — Mitä se oli! huudahti Niiskuneiti
hätkähtäen, sillä hän oli hermostunut kaamean
elämyksensä jälkeen. — Älä pelkää, sanoi Muumipeikko. Nyt
minä olen täällä ja suojelen sinua kaikilta
vaaroilta. Minulla on sinulle pieni lahjakin. Ja
sitten
hän
otti
esille
kultaisen
nilkkarenkaan. — Voi, sanoi Niiskuneiti ja punastui
ihastuksesta. Minä luulin kadottaneeni sen... Kauhean hauskaa! Mistä sinä löysit sen? Hän pani sen heti jalkaansa ja käänteli ja
väänteli itseään nähdäkseen miten hieno hän oli. — Sisko on vikissyt tuon renkaan takia
useita päiviä, selitti Niisku. Tuskin halusi
syödäkään. Ja nyt, jollei herroilla ole mitään sitä
vastaan, jatkamme hieman kauempana olevalle
aukealle pitämään kokousta. Minusta tuntuu
että meillä on puhuttavaa tärkeämmistäkin
asioista kuin nilkkarenkaista. Ja Niisku vaelsi toisten edellä pienelle
metsäniitylle, jonka hän tunsi ennestään. He
istuutuivat
nurmelle
piiriin
ja
odottivat. — Niin, mistä me nyt puhuisimme? Muumipeikko sanoi. — Pyrstötähdestä tietenkin, sanoi Niisku
heittäen
vakavan
silmäyksen
punaiselle
taivaalle. Minä nimitän itseni puheenjohtajaksi
75
ja sihteeriksi. Onko jollakulla jotakin ehdotusta
vastaan? Kellään ei ollut mitään sitä vastaan, ja
Niisku naputti kolme kertaa lyijykynällään
maahan. — Oliko se rautamuurahainen? kysyi
Niiskuneiti
kiinnostuneena
ja
kumartui
eteenpäin katsomaan. — Hiljaa, sinä häiritset kokousta, sanoi
Niisku. Se tapahtuu siis lokakuun seitsemäntenä
kello
8.42
tai
mahdollisesti
4
sekuntia
myöhemmin. —
Rautamuurahainen? kysyi
Muumipeikko, joka istui ja ihaili Niiskuneidin
pehmeää otsatukkaa. — Pyrstötähti tietenkin! sanoi Niisku
kärsimättömänä. Nyt on kysymys siitä mitä
pitäisi tehdä. — Mennään kotiin, Muumipeikko sanoi. Ja
sinä
ja
sisaresi
tulette
kai
meidän
mukaamme? — Sitä kysymystä voimme käsitellä
yksityiskohtaisemmin seuraavassa kokouksessa,
sanoi Niisku. —
Kuulkaa
nyt,
puuttui
Nuuskamuikkunen
puheeseen,
meidän
on
päätettävä nopeasti. Tänään on lokakuun neljäs
— ja pian on ilta. Meillä on ainoastaan kolme
päivää jäljellä ehtiäksemme Muumilaaksoon. — Asutko sinä siellä? kysyi Niiskuneiti. — Asun, Muumipeikko vastasi. Hieno
laakso. Juuri ennen lähtöämme rakensin keinun
—
—
—
76
sinulle. — Äh, ethän sinä silloin ollut vielä
nähnytkään häntä, mutisi Nipsu. Mutta kerropa
luolastani, minun luolastani, Nipsu sanoi. — Pysykää asiassa, kehotti Niisku ja
koputti lyijykynällään maahan. Onko ensiksikin
oletettavaa,
että
me
ehdimme
ennen
pyrstötähteä, ja toiseksi — onko meillä siinä
tapauksessa
suuremmat
mahdollisuudet
pelastautua Muumilaaksossa kuin jossakin
muualla? — Tähän asti on mennyt hyvin, vastasi
Nipsu. — Kyllä äiti sen järjestää, Muumipeikko
sanoi. Näkisittepä meidän luolamme! Minä olen
kaivanut sinne helmiä... —
Helmiä,
puuskahti
Niiskuneiti
ihastuneena. Voiko niistä tehdä nilkkarenkaita? —
Voiko,
toisti
Muumipeikko. Nenärenkaita ja korvarenkaita ja vatsavöitä ja
otsaripoja... —
Tämä
kysymys
tulee
esille
myöhemmin, huudahti Niisku ja paukutti
raivoissaan
lyijykynäänsä
maahan. Hiljaa! Hiljaa! On
tärkeämpiäkin
asioita
kuin
nenärenkaat. — Ei, jos ne ovat helmillä koristetut,
hänen sisarensa sanoi. Nyt olet lyönyt taas terän
poikki
kynästäsi. Haluaako
joku
syödä
illallista? Kaikki halusivat syödä illallista.
—
—
77
Niisku tuhahti. Tyttöjä ei pitäisi olla
koskaan kokouksissa. — Älä ota aina kaikkea niin vakavasti,
sanoi Niiskuneiti alkaen ottaa esille lautasia
pienestä korista. Kerää mieluummin hieman
puita minulle. Ja kyllä kai me voimme pelastua
siellä muumilaakson luolassa. — Kuinka viisas sinä olet, huudahti
Muumipeikko ja tuijotti ihaillen häneen. Sehän
on aivan selvää, että me pelastumme luolassa! — Minun luolassani, huusi Nipsu ylpeänä. Kieritetään kiviä aukkoon ja tilkitään kaikki
halkeamat katossa ja kannetaan sinne paljon
ruokaa ja pieni lyhty! Jännittävää! — Joka tapauksessa tarvitaan kokous
työnjaosta, vänkäsi Niisku. — Aivan niin — miten niiden puiden laita
olikaan? sanoi hänen sisarensa. Nipsu! Hae
hieman vettä lientä varten. Nipsu ja Niisku lähtivät ja Niiskuneiti
jatkoi kattamista. —
Muumipeikko,
hän
sanoi. Me
tarvitsemme muutamia kukkia pöytään. — Mitä väriä? kysyi Muumipeikko. Niiskuneiti katsoi itseään ja huomasi
olevansa jatkuvasti helakanpunainen. — Siniset kukat sopivat minulle kai
parhaiten, hän sanoi. Muumipeikko ryntäsi hakemaan.
—
78
— Entäs minä, mitäs minä saan tehdä
sinun hyväksesi? Nuuskamuikkunen kysyi. — Soita minulle jotakin! Niiskuneiti
sanoi. Nuuskamuikkunen otti huuliharppunsa ja
soitti tunteellisimmat laulunsa. Kesti kauan ennen kuin Niisku palasi
puineen. — No, vihdoin ja viimein, sanoi hänen
sisarensa. — On vaikea löytää tikkuja, jotka ovat
täsmälleen
samanpituisia, Niisku
sanoi
moittien. — Onko hän aina noin täsmällinen? kysyi
Nuuskamuikkunen. — Hän on syntynyt sellaiseksi, selitti
Niiskuneiti. Missä Nipsu viipyy keittovesineen? Mutta Nipsu ei ollut löytänyt ollenkaan
vettä. Lammikko oli kuivunut, sen pohjalla oli
ainoastaan hiukan liejua, ja kaikki lummeraukat
olivat kuolleet. Hän meni syvemmälle metsään ja löysi
joen uoman, mutta
se oli yhtä kuiva. Kummallista. Lopulta Nipsu kääntyi korvat
lurpallaan leiriin takaisin. — Minä luulen, että kaikki vesi koko
maailmassa on loppunut, hän sanoi. Mitähän
kalat siitä sanovat. —
—
—
—
79
— Meidän on keskusteltava asiasta,
Niisku sanoi. — Eikö sinulla ollut mehupulloa? kysyi
Niiskuneiti Nipsulta. Anna se minulle. Ja sitten
hän kaasi mehun kasariin ja keitti mehusoppaa. — Nyt se asia on selvä, hän sanoi. — Eikä ole, penäsi Niisku. Täytyy olla
olemassa jokin syy siihen että kaikki vesi
katoaa. Ja minä melkein luulen, että sillä on
jotakin tekemistä pyrstötähden kanssa... He katsoivat kaikki taivaalle. Oli alkanut hämärtää ja pimenevä taivas
oli tummanpunainen. Ja juuri kuustenlatvojen
yläpuolella loisti pieni punainen kipinä, joka
muistutti kaukaista tähteä. Se ei liikkunut, mutta heistä näytti kuin se
olisi liekehtinyt ja leiskunut aivan kuin se olisi
ollut hyvin kuuma. — Tuolla se on, sanoi Niisku synkästi. Niiskuneiti värisi ja ryömi lähemmäksi
tulta. — Huh sentään, hän sanoi. Se ei näytä
ystävälliseltä. Ja hänen heleänpunainen värinsä
muuttui vähitellen violetiksi. Heidän istuessaan siinä katselemassa
pyrstötähteä Muumipeikko tulla törmäsi siihen
kimppu sinikelloja käpälässään. — Näitä ei ollut helppo löytää, hän
huohotti. — Kiitoksia, sanoi Niiskuneiti. Mutta
oikeastaan
olisinkin
mieluummin
ottanut
—
80
keltaisia. Kuten näet, olen vaihtanut väriä. —
Tosiaankin,
Muumipeikko
sanoi
surullisena. Haenko minä uusia? Ja silloin hän huomasi pyrstötähden, joka
loisti metsänreunan yläpuolella. —
Pidä
minua
käpälästä,
kuiskasi
Niiskuneiti. Minä pelkään. — Älä hätäile, Muumipeikko lohdutti. Se
ei tule ennen kuin kolmen päivän kuluttua ja
silloin
me
olemme
jo
aikoja
sitten
pelastautuneet
luolaan,
ja
äiti
sytyttää
yölampun. Syödään nyt sinun hieno liemesi ja
sitten mennään nukkumaan. He jakoivat liemen viiteen yhtä suureen
osaan, ja kun se oli lopussa, he ryömivät yhteen
läjään makuumatolle, jonka Niiskuneiti oli
palmikoinut kokoon ruohoista. Tuli sammui vähitellen — mutta tumman,
hiljaisen metsän yläpuolella loisti pyrstötähti
kuumana ja onnettomuutta ennustavana. 9
Koko seuraavan päivän he vaelsivat
metsän läpi suoraan Muumilaaksoa kohti. Nuuskamuikkunen kulki ensimmäisenä ja soitti
huuliharppuaan tehdäkseen matkan hiukan
hauskemmaksi. Siinä viiden ajoissa he ylittivät pienen tien
missä oli ilmoitus: »Tanssilava. Tämä tie. Kauppapuoti.» 9
81
— Voi! Tanssia! Menemmekö? huudahti Niiskuneiti ja taputti käpäliään. Minä en ole
tanssinut pitkiin, pitkiin aikoihin! — Ei meillä ole aikaa tanssia, kun
maailma on tuhoutumassa, sanoi Niisku. — Vähän aikaa, pyysi Niiskuneiti. Sehän
tapahtuu vasta kahden päivän kuluttua! — Ehkä kaupasta saa limonaatiakin,
Nipsu sanoi. —
Ja
tie
kulkee
melkein
meidän
suuntaamme, huomautti Muumipeikko. —
Voimmehan
vilkaista
hiukan
tanssilavaa, päätti Nuuskamuikkunen. Vain
ohimennen. Niisku huokasi. Ja sitten he poikkesivat
pienelle tielle. Se oli hauska kiemurteleva tie. Se teki
mutkia ja hypähdyksiä joka suuntaan, ja
toisinaan se meni solmuun itsensä kanssa vain
pelkästä ihastuksesta. Sellaisella tiellä kulkemiseen ei väsy. Sellaista tietä tulee luultavasti pikemmin perille
kuin suoraa ja ikävää. — Se on paras laakso koko maailmassa,
Muumipeikko sanoi. — Kerro hieman omasta laaksostasi, pyysi
Niiskuneiti. — Siellä on kiva kiipeämispuu, jonne olen
ajatellut rakentaa talon. Veden alla oleva hiekka
on koristettu pienillä, pehmeillä laineilla, ja
meillä on näkinkenkiä kaikkien kukkapenkkien
—
—
82
ympärillä. Ja meillä on oma silta, jonka isä on
rakentanut, ja sen yli voi ajaa kottikärryissä. — Ihanaa, sanoi Niiskuneiti. — Ennen sinä kaipasit pois sieltä, Nipsu
huomautti Muumipeikolle. Silloin sinä puhuit
vain miten hienoa on muissa paikoissa. — Niin, se oli silloin, Muumipeikko
sanoi. Nyt tie kääntyi jälleen, ja kauppa oli äkkiä
heidän edessään. Se oli todella hieno kauppa. Sen ympärillä oli kaikkia mahdollisia
kukkia sievissä riveissä, ja erään patsaan päässä
oli hopeinen pallo, joka kuvasti koko metsän ja
nurmikattoisen, valkoisen talon. Siellä täällä riippui mainoksia ja julisteita,
joissa
mainostettiin
Persiliä
ja
Wrigleyn
purukumia
tai
esim.
Ensiluokkaista
Aurinkoöljyä. Ikkunan alla kasvoi valtavia
keltaisia ja vihreitä kurpitsoja. Muumipeikko nousi portaita ja aukaisi
oven, jolloin pieni kello kilisi talossa. He astuivat sisään toinen toisensa jälkeen
— paitsi Niiskuneiti, joka jäi puutarhaan
peilaamaan itseään hopeapallosta. Myymäläpöydän takana istui eukko, jolla
oli pienet hiiren silmät ja valkoinen tukka. 83
— Aha, hän sanoi. Noin monta pientä
lasta. Mitä saisi olla?
—
Limonaatia,
vastasi
Nipsu. Mieluimmin punaista. — Onko teillä vihkoja, joissa on sentin
levyiset rivien välit? Niisku kysyi, sillä hän
aikoi kirjoittaa muistiin, mitä on tehtävä jos
maapallo törmää yhteen pyrstötähden kanssa. — Totta kai on, eukko sanoi. Saako olla
sinisiä? — Mieluummin jotain muuta väriä,
Niisku sanoi, sillä siniset vihkot muistuttavat
siitä ajasta, jolloin hän oli vielä pienempi ja
kävi koulua. — Minä tarvitsisin ehkä uudet housut,
sanoi Nuuskamuikkunen. Mutta ne eivät saa
näyttää liian uusilta. Minä viihdyn vain
sellaisissa, joissa on minun muotoni. — Aivan niin, sanoi eukko, kiipesi
tikapuille ja otti katosta housut. — Sopisivatkohan nämä? — Mutta ne ovat niin kauhean puhtaat ja
uudet, sanoi Nuuskamuikkunen surullisena. Eikö teillä ole vanhempia? Eukko mietti hetkisen. — Ne ovat minun vanhimmat housuni,
hän sanoi. Ja huomenna ne ovat vielä
vanhemmat. Ja varmasti myöskin likaisemmat,
hän
lisäsi
katsahtaen
Nuuskamuikkuseen
silmälasiensa yli. — Nojaa, sanoi tämä. Minä menen nurkan
taakse koettamaan. Mutta onkohan niissä minun
—
—
84
muotoni. Niin hän katosi ulos puistoon. — No, mitä sinä haluaisit? eukko kysyi
Muumipeikolta. Tämä kiemurteli ja sanoi sitten kainosti:
— Diadeemin! — Diadeemin! eukko sanoi ällistyneenä. Mitä sinä sillä teet? — Hän antaa sen tietenkin Niiskuneidille,
Nipsu huusi ja istuutui lattialle juomaan pillillä
punaista limonaatia. Hän on tullut aivan
hupsuksi tavattuaan tuon tytön. — Ei korun antaminen naiselle ole
ollenkaan hupsua, eukko sanoi ankarasti. Sinä
olet liian pieni ymmärtääksesi sellaista, mutta
koru on oikeastaan ainoa oikea lahja naiselle. — Voi sentään, sanoi Nipsu ja peitti
kuononsa limonaatiin. Eukko katsoi kaikki hyllynsä ylhäältä alas,
mutta siellä ei ollut diadeemia. —
Olisikohan
myymäläpöydän
alla,
Muumipeikko ehdotti. Eukko katsoi. — Ei, ei ainuttakaan diadeemia, hän sanoi
surullisena. Mutta ehkä pari niiskuhansikkaita
kelpaisi? — En oikein tiedä, Muumipeikko sanoi
surullisen näköisenä. Samassa ovikello kilisi, ja Niiskuneiti itse
tuli kauppaan.
—
—
85
— Hyvää päivää, hän sanoi. Kylläpä
tädillä on hieno peili puutarhassa. Sen jälkeen
kun kadotin taskupeilini, olen voinut peilata
vain vesilätäköistä, ja kasvot tulevat niissä
jollakin tavoin kummallisiksi. Eukko iski silmää Muumipeikolle, otti
sitten hyllyltä jonkin esineen ja ojensi sen
hänelle myymäläpöydän takaa. Muumipeikko katsoi; se oli pieni pyöreä
hopeakehyksinen peili, jonka takapuolella oli
punaisista rubiineista tehty ruusu. Hän oli hyvin
iloinen ja iski eukolle silmää. Niiskuneiti ei ollut huomannut mitään. — Ei kai tädillä ole mitaleja? hän kysyi. — Mitä? eukko kysyi. — Mitaleja, kauniita tähtiä, joita herrat
kantavat
mielellään
kaulassaan,
selitti
Niiskuneiti. — Ai niin, sellaisia, eukko sanoi. Mitaleja. Ja hän katsoi ylös alas pitkin hyllyjä ja
myymäläpöydän alta ja joka paikasta. — Eikö tädillä ole ainuttakaan? kysyi
Niiskuneiti,
ja
kyynelet
kohosivat
hänen
silmiinsä. Eukko näytti onnettomalta, mutta sitten
hän sai aatteen ja kiipesi tikapuita myöten
kaikkein ylimmälle hyllylle. Siellä
oli
laatikossa
joulukuusen
86
koristeita. Hän otti suuren, korean latvatähden. — Kas miten hyvä, eukko sanoi ja harjasi
siitä tomun. Täältä minä löysin mitalin! — Voi miten kaunis! huoahti Niiskuneiti. Ja sitten hän kääntyi Muumipeikon
puoleen ja sanoi kainona: — Tämä on sinulle, koska sinä pelastit
minut myrkkypensaasta. Muumipeikko
oli
aivan
mykkänä
järkytyksestä. Hän polvistui ja Niiskuneiti ripusti tähden
hänen
kaulaansa. Se
loisti
siinä
aivan
verrattoman kauniisti. — Näkisitpä miten hieno sinä olet, hän
sanoi. Silloin Muumipeikko otti esille peilin, jota
hän oli pitänyt selkänsä takana. — Tämän olen ostanut sinulle, hän sanoi. Sinä saat näyttää peiliä minulle. Heidän siinä peilaillessaan ovikello kilisi
jälleen ja Nuuskamuikkunen tuli sisään. — Minusta tuntuu, että housujen on
parasta vanheta tädin luona, hän sanoi. Niissä ei
ole minun muotoani. — Sepä oli ikävä, eukko sanoi. Mutta uusi
hattu olisi kyllä tarpeen. Mutta Nuuskamuikkunen veti vanhan
vihreän
hattunsa
lujemmin
korvilleen
pelästyneen näköisenä. 87
— Kiitoksia paljon, mutta tulin juuri
ajatelleeksi miten vaarallista on rasittaa itseään
liialla omaisuudella. Niisku oli koko ajan istunut ja kirjoittanut
vihkoonsa, mutta nyt hän kiipesi pystyyn ja
sanoi:
— Eräs asia pitää muistaa kun yrittää
pelastautua pyrstötähdeltä: ei saa seisoa liian
kauan kaupassa valitsemassa. Meidän täytyy
lähteä. Juo pian limonaatisi, Nipsu! Nipsu kulautti koko lasillisen yhdellä
kertaa ja sai sen tietenkin väärään kurkkuunsa. Kuului kummallisia ääniä, ja sitten hän puhalsi
kaiken matolle. — Hyi sinua! sanoi Niiskuneiti. —
Noin
hän
tekee
aina,
selitti
Muumipeikko. Lähdetäänkö? — Paljonko olemme velkaa kaikesta? Niisku kysyi. Eukko alkoi laskea, ja hänen laskiessaan
Muumipeikko tuli ajatelleeksi, ettei hänellä
ollut yhtään rahoja mukanaan. Niin, hänellä ei
ollut edes taskuja! Hän nyki Nuuskamuikkusta hihasta ja teki
epätoivoisia
merkkejä
kulmakarvoillaan. Nuuskamuikkunen
pudisti
päätään. Niiskusisarukset tuijottivat toisiinsa. Kenelläkään heistä ei ollut penniäkään
mukanaan!
—
1:75
vihkosta
ja
3
markkaa
limonaatista, eukko sanoi. Tähti maksaa 5
markkaa ja peili 11, koska siinä on rubiini
takapuolella. Kaikki yhteensä tekee 20 markkaa
88
75 penniä. Kukaan ei sanonut mitään. Niiskuneiti otti
peilin ja laski sen huokaisten myyntipöydälle, Muumipeikko alkoi aukaista mitalinsa nauhaa. Niisku mietti itsekseen mahtoiko vihko
olla arvokkaampi vai vähemmän arvokas kun
siihen oli kirjoitettu, ja Nipsu katsoi mattoon,
mihin hän oli sylkenyt limonaatin. Eukko katsoi heitä silmälasiensa yli ja
yskähti. — Jaha, lapsukaiseni, hän sanoi. Sitten
meillä
on
nuo
vanhat
housut,
joita
Nuuskamuikkunen
ei
halunnut. Ne
ovat
täsmälleen 20 markan arvoiset. Toinen korvaa
toisen, niin että itse asiassa te ette ole mitään
velkaa. — Voiko se olla oikein? Muumipeikko
sanoi epäillen. — Selvä kuin päivä, pikku Muumipeikko,
eukko sanoi. Minähän pidin housut. Niisku yritti laskea päässään, mutta ei
onnistunut. Sitten hän kirjoitti laskelman
ostamaansa vihkoon näin: Vihko                           1:75
Limonaati (pois syljetty)             3: —
Mitali                           5:—
Peili (rubiineineen)               11: —
Yhteensä 20:75 Housut 20: — 20 = 20
paitsi 75 penniä. 20 = 20
89 — Se pitää paikkansa todellakin, hän
sanoi hämmästyneenä. — Mutta 75 penniä jäi yli, Nipsu sanoi. Eikö meidän pitäisi saada ne? — Älä ole pikkumainen, sanotaan että se
on ihan tasan, sanoi Nuuskamuikkunen. Sitten he kumarsivat kohteliaasti eukolle
ja Niiskuneiti niiasi syvään. Mutta ovessa hän
muisti jotakin ja kysyi:
— Onko täältä pitkä matka tanssilavalle? — Ei, vähän matkaa eteenpäin, vastasi
eukko. Ja
tänään
on
kuutamon
tähden
pidennetty aika. He olivat jo kulkeneet jonkin matkaa, kun
Muumipeikko äkkiä pysähtyi. — Pyrstötähti, hän sanoi. Meidän täytyy
varoittaa eukkoa. Ehkä hän haluaa lähteä
mukaamme ja piiloutua luolaan. Nipsu, juokse
takaisin kysymään. Nipsu lähti matkaan ja toiset istuivat tien
viereen odottamaan. — Osaatko tanssia mamboa? Niiskuneiti
kysyi. — No jotenkin, Muumipeikko vastasi. Mutta mieluummin tanssin valssia. —
Tuskin
me
ehdimme
tuonne
tanssilavalle, katsokaa taivasta, Niisku sanoi. He katsoivat. — Nyt se näkyy päivälläkin, eilen se oli
vielä kuin muurahaisen muna. Nyt se näyttää
tennispallolta, Nuuskamuikkuinen sanoi. 90
— Mutta kyllä kai sinä osaat tangoa? Niiskuneiti jatkoi. Pieni askel sivulle ja kaksi
pitkää taaksepäin. — Se ei kuulosta vaikealta, Muumipeikko
sanoi. — Sisko, miksi sinä aina ajattelet
turhuuksia, nuhteli Niisku. Etkö koskaan voi
pysyä asiassa? — Tanssi on tärkeätä, hänen sisarensa
sanoi kiihtyneenä. Mehän aloimme puhua
tanssista, ja sitten sinä yhtäkkiä jatkoit
pyrstötähdestä. Minä puhun jatkuvasti tanssista. Molemmat alkoivat vähitellen muuttaa
väriä. Mutta juuri silloin Nipsu saapui juosten. — Ei hän halua, hän sanoi. Hän aikoo
ryömiä kellariin, jos se tulee. Mutta hän kiitti
kovasti
ja
lähetti
jokaiselle
meille
tikkukaramellin. — Et kai sinä sattumalta pyytänyt niitä? Muumipeikko kysyi levottomana. — Enhän toki! Nipsu sanoi järkyttyneenä. Hänen mielestään meidän piti saada ne, koska
hän oli meille velkaa seitsemänkymmentä viisi
penniä. Ja siinä hän oli aivan oikeassa! Sitten he vaelsivat edelleen pitkin pientä,
iloista tietä. Ja aurinko vaelsi heidän ylitseen harmaan
hunnun pimentämänä, ja lopulta se saavutti
puiden latvat ja painui taivaanrannan taakse. —
—
—
91
Kuu
nousi
korkeuteen
kummallisen
vihreänkalpeana ja himmeänä. Mutta pyrstötähti loisti voimakkaammin. Se oli nyt kasvanut täysikuun suuruiseksi
ja
valaisi
koko
metsän
epätodellisella,
punaisella valollaan. He löysivät tanssilavan eräältä pieneltä
niityltä. Se oli koristettu kiiltomatoseppeleillä, ja
metsänlaidassa
istui
jättiläiskokoinen
heinäsirkka virittämässä viuluaan. —
Jalat
aivan
jäykistyvät
tästä
kihnuttamisesta, se sanoi. — Kenelle sinä soitat? kysyi Niiskuneiti
ja katsoi ympärilleen. —
Tavallisille
pikkueläjille,
tuhahti
heinäsirkka. Jotka sitä paitsi väittävät, että
minun lauluni ovat nykyaikaisia. Nyt he huomasivat aukeamien olevan
täynnä kansaa. Pienet
vesikummitukset
olivat
uskaltautuneet
esille
kuivuneista
metsälammikoista ja soista. Tanssilavalla vilisi
koko metsän pikkuväki ja koivujen alla istuivat
puiden henget juoruamassa. Muuan puunhenki
on kaunis pieni nainen. Päivällä hän asuu
puunrungossa, mutta muuttaa öisin kiikkumaan
puun
latvaan. Häntä
ei
tavallisesti
näe
havupuissa. Niiskuneiti otti peilinsä esille katsoakseen
oliko
kukka
hyvin
korvan
takana,
ja Muumipeikko oikaisi mitaliaan. Siitä oli kauan,
kun he olivat olleet näin suurissa juhlissa. 92
— Luuletko että minä voin soittaa heille
huuliharpullani? kuiskasi Nuuskamuikkunen. Ei
kai heinäsirkka loukkaannu? — Soittakaa yhdessä, Niisku sanoi. Opeta
hänelle laulu »Joka pikkuelukalla rusetti on
hännässään». —
Siitä
tulee
hyvä,
sanoi
Nuuskamuikkunen kiitollisena. Ja niin hän otti
heinäsirkan mukaansa erään pensaan taakse (se
ei ollut myrkyllinen) opettaakseen hänelle
uuden laulun. Hetken kuluttua pensaan takaa alkoi
kuului pieniä säveliä yksi kerrallaan. Sitten
liverrykset muuttuivat yhä rohkeammiksi. Pikkuväki
ja
puunhenget
ja
järvikummitukset lopettivat puhelemisen ja
tulivat niitylle kuuntelemaan. —
Se
kuulostaa
nykyaikaiselta,
he
sanoivat. Tuon mukaan voi varmasti tanssia. — Äiti, sanoi eräs pikkuolento ja osoitti
Muumipeikon tähteä. Tuossa seisoo kenraali! Kaikki kerääntyivät hänen ympärilleen
ihmettelemään. — Onpa sinulla kaunis otsatukka, he
sanoivat Niiskuneidille. Ja puunhenget saivat vuorotellen peilata
itseään peilistä, jossa oli rubiini takapuolella. Ja
järvikummitus
piirsi
märän
puumerkkinsä
Niiskun vihkoon. Mutta pensaan takaa kajahti laulu »Joka
93
pikkuelukalla
rusetti
on
hännässään». Ainutkaan
sävel
ei
unohtunut,
ja
Nuuskamuikkunen ja heinäsirkka tulivat esille
soittaen kaikin voimin. Syntyi tavaton vilinä ja huiske, kun parit
etsivät toisiaan. Mutta
hetken
kuluttua
jokainen
oli
löytänyt sen kenen kanssa halusi tanssia, ja niin
kaikki pyörivät pian tanssilavalla. Niiskuneiti ja Muumipeikko tanssivat
mamboa, ja kolmannen kierroksen jälkeen se
sujui heiltä oikein hyvin. Niisku oli valinnut erään vedenneidon,
jolla oli ahvenheinää hiuksissaan ja jonka oli
hieman vaikea pysyä tahdissa, ja Nipsu pyöri
ympäri kaikkein pienimmän pikkupörriäisen
kanssa, joka ihaili häntä aivan tavattomasti. Hyttyset tanssivat omalla tahollaan, ja
kaikilta metsän kulmilta
saapui
tanssien,
ryömien ja hyppien uusia vieraita. Ainutkaan heistä ei ajatellut pyrstötähteä,
joka yksin ja hehkuvana lensi läpi mustan öisen
avaruuden. Suunnilleen
kahdentoista
ajoissa
vieritettiin
suuret
simatynnyrit
esille,
ja
jokainen sai pienen tuohipikarin juodakseen. Kiiltomadot ryömivät yhdeksi palloksi
keskelle kenttää ja kaikki istuivat niiden
ympärillä
syöden
sipuli-,
anjovis-
ja
marmelaadivoileipiä. — Nyt pitäisi kertoa juttuja, Nipsu sanoi. Etkö osaa yhtään juttua, pikkupörriäinen? 94
— E-en, sanoi pörriäinen ja häntä
kainostutti kauheasti. Ehkä sentään — yhden. — No, kerro se! Nipsu huudahti. — Oli eräs metsärotta, jonka nimi oli
Pimi, pörriäinen mutisi ja katsoi kainosti
käpäliensä välistä. Ja se metsärotta pelkäsi
kauheasti, kauheasti ukkosta. — No, entä sitten, rohkaisi Nipsu. — Juttu on lopussa, pörriäinen sanoi ja
ryömi hämillään sammaleen. Kaikki nauroivat minkä jaksoivat, ja
vesipeikot paukuttivat rumpua hännillään. — Soittakaa jotakin mitä voi viheltää,
Muumipeikko huudahti. —
Otetaan
»Juhlijain
laulu»,
Nuuskamuikkunen sanoi. — Mutta se on niin surullinen, väitti
Niiskuneiti. — Otetaan se joka tapauksessa, sanoi
Muumipeikko. Se on hieno vihellyslaulu. Nuuskamuikkunen
soitti,
ja
kaikki
yhtyivät loppukertoon: Voi sua, pientä juhlijaa, aamu jo alkaa
sarastaa kello viisi on. Vaellat yössä yksinään
väsymys tuntuu käpälään et löydä kotohon. Niiskuneiti nojasi päätään Muumipeikon
olkaa vasten ja itki hiljaa. —
—
95
— Se on aivan kuin meistä, hän sanoi. Meilläkin on väsyneet käpälät, eikä ole sanottu
löydämmekö me kotiin! — Kyllä me löydämme, älä itke! Me
pääsemme perille, ja äidillä on päivällinen
valmiina ja hän sanoo: ajatella että te selvisitte,
ja me sanomme että etpä tiedä, mitä me olemme
kokeneet! —
Ja
minä
saan
helmistä
tehdyn
nilkkarenkaan, kuiskasi Niiskuneiti lopettaen
nyyhkyttämisen. Yhdestä helmestä me teemme
sinulle solmioneulan. — Niin, Muumipeikko sanoi. Vaikka
minä käytän kyllä hyvin harvoin solmiota. Nyt Nuuskamuikkunen soitti kappaleen
toisensa
jälkeen,
unisia
hämärälauluja
ja
loppulaulun,
ja
toinen
toisensa
jälkeen
pikkuväki
ja
järvikummitukset
alkoivat
vetäytyä metsään. Puunhenget ryömivät takaisin pesiinsä, ja
Niiskuneiti nukahti peili käpälissään. Lopulta laulut lakkasivat ja niityllä oli
aivan hiljaista. Kiiltomadot sammuivat, ja
hitaasti, hitaasti alkoi aamu sarastaa. 10
Lokakuun viidentenä päivänä ei yksikään
lintu enää laulanut, ja aurinko valaisi niin
10
96
heikosti että sitä tuskin näki. Mutta metsän yläpuolella pyrstötähti loisti
mahtavana kuin kärrynpyörä ja sen ympärillä
oli suuri tulinen rengas. Nuuskamuikkusella ei
ollut halua soittaa. Hän kulki hiljaisena yksikseen ja mietti.",book
"Näin synkkä en ole ollut pitkiin, pitkiin
aikoihin. Tietenkin suuren juhlan jälkeen tuntuu
aina jollakin tavoin surulliselta — mutta tämä
on jotakin muuta. Tuntuu surulliselta kun metsä
on äänetön ja auringonpaiste harmaa. Toisetkaan eivät sanoneet paljon mitään. Nipsulla oli päänsärkyä ja hän kitisi itsekseen
kulkiessaan. He vaelsivat suoraa tietä laaksoon niin
nopeasti kuin tanssista väsyneillä jaloillaan
pääsivät. Puut alkoivat harveta ja lopulta heidän
edessään oli ainoastaan autioita hiekkadyynejä,
pehmeitä hiekkamäkiä ja taas hiekkaa ja siellä
täällä sinisenharmaita merikauratöyhtöjä. — Minä tunnen meren tuoksua, sanoi
Muumipeikko ja alkoi nuuhkia. Huh, miten on
kuuma. — Ehkä tämä on erämaa, sanoi Nipsu. Pehmeässä hiekassa oli raskasta kävellä
mäkeä ylös ja toista alas. — Katsokaa! Niisku huudahti. Hattivatit
ovat tuolla. Kaukana dyyneillä pienet ikuiset vaeltajat
liikkuivat
katse
jäykästi
suunnattuna
97
taivaanrantaan. — He menevät itää kohti, huomautti
Niisku. Ehkä olisi varminta seurata heitä. He
tuntevat jäsenissään, tiedättehän. —
Mutta
meidänhän
täytyy
jatkaa
matkaamme
länteen,
Muumipeikko
sanoi. Laakso on siellä. — Minä olen kauhean janoissani, vikisi
Nipsu. Mutta kukaan ei vastannut. He ponnistelivat eteenpäin väsyneinä ja
masentuneina. Vähitellen
hiekkadyynit
mataloituivat,
sitten tuli ruskolevävyöhyke, joka kimmelsi
punaisessa valaistuksessa. Nyt
he
kulkivat
pienten
pyöreiden
piikivien yli — ja nyt —
—  Kautta häntäni, sanoi Muumipeikko. He seisoivat vierekkäin ja vain tuijottivat. Siinä missä meren olisi pitänyt levitä
sinisenä ja pehmeästi aaltoilevana kiitävine
purjeineen, siinä ammotti nyt tavaton, pohjaton
kuilu. Valtavasta syvyydestä nousi kuumaa
höyryä ja kummallista, tympeää tuoksua. Heidän edessään ranta painui jyrkästi alas
terävälaitaisina halkeamina, joiden pohjia he
eivät voineet nähdä. —
Muumipeikko,
sanoi
Niiskuneiti
heikolla äänellä. Onko koko meri kuivunut? — Entä kalat...? Nipsu mutisi. 98
Niisku otti vihkonsa esille ja alkoi
kirjoittaa, mutta Nuuskamuikkunen istuutui
maahan pää käpäliensä välissä ja valitti:
— Kaunis meri! Poissa! Hävinnyt! Ei
enää purjehduksia, ei uimisia, ei suuria haukia! Ei valtavia myrskyjä, ei hohtavia jäitä, ei
öisiä kirkkaita vesiä, joihin tähdet kuvastuivat... Ja hän painoi päänsä polviaan vasten eikä
tahtonut enää katsoa ylös. — Mutta meidänhän täytyy päästä yli,
sanoi Niisku. Emme me ehdi kulkea tämän
aukon ympäri ylihuomiseen mennessä. Kukaan ei sanonut mitään. — Pidetään kokous, jatkoi Niisku. Minä
olen
puheenjohtaja. Mitä
mahdollisuuksia
meillä on? — Lentää, sanoi Nipsu. — Älä hupsuttele, tuhahti Niisku. Ehdotus
hylätään yksimielisesti. No? — Kävellä, vastasi Muumipeikko. — Sinä olet tyhmä, sanoi Niisku. Mehän
tipahtaisimme
kaikkiin
koloihin
ja
hukkuisimme liejuun. Ehdotus hylätään. — Ehdota itse jotain, sanoi Muumipeikko
vihaisena. Samassa
Nuuskamuikkunen
kohotti
päänsä ja sanoi:
—
99
— Puujalat. — Puujalat? toisti Niisku. Ehdotus... — Se on hyvä ehdotus, Nuuskamuikkunen
sanoi. Ettekö muista kertomustani tulivuoresta? Jos niillä voi mennä yli tulen, niin kai ne
auttavat vedessäkin. Ja ajatelkaa millaisia
harppauksia puujaloilla voi ottaa! — Mutta eikö niillä käveleminen ole
kauhean vaikeata? ihmetteli Niiskuneiti. —
Saatte
harjoitella,
sanoi
Nuuskamuikkunen ja alkoi näyttää jälleen
iloiselta. Nyt meidän on vain löydettävä
puujalat. Tässä kohdassa oli ollut lahti siihen aikaan
kun meri vielä kuljetti hylkypuita rannalle, ja
kaikkialla oli läjittäin hirsiä, tuohen kappaleita
ja meriruokoa. Ei ollut vaikeata löytää puujalkoja. Länsireimari, luudanvarsi, vähän kauempana
lipputanko tai portaiden kappaleet. — Katsokaa, Niiskuneiti huusi innoissaan,
minä olen löytänyt aivan sileän tuohirullan ja
kultakaulaisen pullon, joka on tullut aina
Meksikosta asti! — Niin, niin, mutta nyt sinun on yritettävä
keskittyä kulkemaan puujaloilla, sanoi hänen
veljensä. Pian osoittautui, että Niiskuneidillä oli
suurimmat taipumukset siihen taitoon. 100
Hän
heilui
sinne
tänne
hengenvaarallisesti,
mutta
ei
koskaan
kadottanut tasapainoaan. Hän vikisi koko ajan,
mutta oli paljon taitavampi kuin toiset. Näytti siltä kuin hän olisi esittänyt
puujaloilla mielikuvituksellista tanssia. Nuuskamuikkunen
kulki
tanakasti
edestakaisin ja näytti toisille miten piti
menetellä. — Pitempiä harppauksia! hän huusi. Ottakaa vain aivan rauhallisesti. Ajatelkaa
tasapainoa. Ja muistakaa ettette mene liejuun,
sillä silloin voitte tarttua kiinni ja lentää
nenällenne... Lähdetäänkö nyt? Luuletteko
selviävänne? — Ei vielä oikein, huusi Nipsu ja katsoi
meren syvyyteen. Minun täytyy vielä vähän
harjoitella... — Ei meillä ole aikaa, sanoi Niisku. Toinen toisensa jälkeen he alkoivat
laskeutua syvyyteen puujalat kainalossaan. He kompastuivat ja liukuivat liukkaassa
meriheinässä ja saattoivat tuskin erottaa toisiaan
vesihöyryssä. —
Pysykää
yhdessä!
huusi
Nuuskamuikkunen. Kulkekaa rauhallisesti! Vähitellen rinne muuttui loivemmaksi ja
kuollut merenpohja levisi heidän eteensä. Se
näytti kurjalta. Kaikki kauniit levät, jotka olivat keinuneet
ylpeinä
vihreässä,
läpinäkyvässä
vedessä,
lojuivat mustina ja litteinä pohjaliejulla, ja kalat
pyristelivät surkeina niissä harvoissa lätäköissä,
jotka vielä olivat jäljellä. —
—
101
Meritähdet
ja
pikkukalat
haukkoivat
henkeään hiekalla. Niiskuneiti juoksi sinne tänne ja auttoi
niitä lätäköihin. — Kas niin, kas niin, hän sanoi, kyllä
teille pian tulee jälleen hyvä olo... — Kultaseni, sanoi Muumipeikko, minä
olen hyvin pahoillani, mutta emme mitenkään
ehdi pelastaa kaikkia kaloja. — Niin mutta muutamia, Niiskuneiti
sanoi huokaisten. Sitten hän kiipesi puujaloille
ja meni toisten perästä. — Tämä muistuttaa melkein sitä maata,
jossa
oli
kuumia
lähteitä,
muisteli
Nuuskamuikkunen tirkistellen usvaan. Täältä alhaalta katsottuna pyrstötähti loisti
kummallisen suurentuneena ja näytti lepattavan
ja liikkuvan vesihöyryssä. — Täällä haisee pahalta! valitti Nipsu. Muistatte kai, että kuljemme täällä teidän
vastuullanne!? Aivan kuin pienet pitkäkoipiset hyönteiset
he hoippuivat yhä syvemmälle ja syvemmälle
meren syvyyteen. Siellä täällä hiekasta kohosi mahtavia
mustanvihreitä vuoria. Niiden huiput olivat kerran olleet pieniä
saaria ja luotoja, joiden rantaan retkeilyveneet
olivat laskeneet maihin ja joiden ympärillä
pikkulapset olivat uida loiskutelleet. — Minä en uskalla koskaan enää uida
syvän veden pinnalla, Nipsu sanoi väristen, kun
vain ajattelenkin että kaikki tämä on vatsani
102
alla! Ja hän tirkisti mustaan halkeamaan. Siinä
oli vielä vettä, ja se vilisi salaperäistä elämää. — Mutta tämähän on melkein kaunista,
Nuuskamuikkunen sanoi. Ja ajatella, että täällä
ei ole kukaan koskaan ollut ennen meitä... — Katsokaa! Nipsu huusi äkkiä. Arkku! Aarrearkku! Luuletteko että me saamme sen
ylös hiekasta?! — Emme kuitenkaan voi kuljettaa sitä
mukanamme, Niisku sanoi. — Antaa sen olla. Kyllä
me
löydämme
varmasti
paljon
hienompiakin asioita ennen kuin olemme
toisella rannalla. Nyt
he
vaelsivat
mustien,
terävien
kallioiden välitse ja heidän täytyi liikkua hyvin
varovaisesti, jotteivät puujalat tarttuisi kiinni. Vesihöyryn
sisässä
häämötti
jokin
valtavan suuri ja muodoton esine. — Mikä tuo on? kysyi Muumipeikko
pysähtyen niin äkkiä että oli kaatua nokalleen. — Ehkä jokin joka puree, sanoi Nipsu
levottomana. He kiersivät vaarallista esinettä hieman ja
lähestyivät sitä toiselta puolelta. — Se on laiva! Niisku huudahti. Oikea
hylky! Miten kurjalta se näyttää, laiva parka!
—
—
—
103
Masto oli taittunut ja murtuneet laidat
olivat meriheinän ja simpukoiden peitossa. Merivirrat olivat jo aikoja sitten repineet
pois purjeet ja muut varusteet. Ja kultainen
keulakuva oli tummunut ja halkeillut. — Luuletteko, että laivassa on ketään?
kysyi Niiskuneiti. —
He
pelastautuivat
varmasti
pelastusveneillä, sanoi Muumipeikko. Tulkaa
pois täältä! Se näyttää aivan liian surulliselta. — Odota hieman, sanoi Nipsu ja hyppäsi
alas puujaloiltaan. Minä näen jotakin kultaista,
jotakin kimmeltävää... — Muista granaatteja ja jättiläissisiliskoa!
huusi Nuuskamuikkunen. Anna olla! Mutta
Nipsu
kumartui
ja
veti
hiekkapohjasta kultakahvaisen tikarin. Sen
kahva oli koristettu vaaleilla opaaleilla, jotka
hohtivat kuin kuutamo. Nipsu nosti löytönsä korkealle päänsä
yläpuolelle ja nauroi ihastuksesta. — Voi miten kaunis, huudahti Niiskuneiti
ja unohti kokonaan tasapainon. Hän heilahti eteenpäin, ja sitten hän
heilahti
taaksepäin,
hän
vinkaisi
sydäntäsärkevästi ja kaatui — lensi kaaressa yli
laivanrungon ja katosi lastiruuman pimeyteen. Muumipeikko ryntäsi perästä ja alkoi
kiivetä ylös pitkin ruosteista ankkuriketjua. — Missä sinä olet? Missä sinä olet? hän
—
—
104
huusi tuskissaan. Hän liukui eteenpäin yli kannella olevan
paksun meriruohokerroksen ja kurkisti alas
laivan mustaan sisäosaan. — Täällä! piipitti heikko ääni. — Oletko satuttanut itsesi? Muumipeikko
kysyi. — En, mutta pelästyin,
Niiskuneiti
vastasi. Muumipeikko hyppäsi alas lastiruumaan. Vesi ulottui hänelle vatsaan saakka ja siellä
haisi homeiselta ja pahalta. — Aina tuon Nipsun täytyy etsiä kaikkea
kimmeltävää ja hohtavaa, hän sanoi. — Mutta minä ymmärrän häntä, sanoi
Niiskuneiti. Ei mikään ole niin ihmeellistä kuin
jalokivet! Ja kulta... Luuletko, että täältä voi
löytää enemmänkin? — Täällä on niin pimeä, Muumipeikko
sanoi rauhattomana. Minä olisin hyvin iloinen
jos lähtisimme ylös heti paikalla. — Lähdetään, mutta sinä saat nostaa
minut ylös, Niiskuneiti vastasi. Ja Muumipeikko nosti hänet lastiruuman
luukun laidalle. Niiskuneiti katsoi heti oliko peili mennyt
rikki, mutta kaikeksi onneksi lasi oli ehyt ja
rubiini tallella. Mutta peilatessaan märkää otsatukkaansa
hän näki peilistä jotakin muuta. Muumipeikon
takana lastiruuman perällä pimeydessä —
105
liikkui
joku. Joku
joka
läheni
hiljaa
lähenemistään... Hän jätti peilin kannelle ja huusi:
— Varo! Sinun takanasi on joku! Muumipeikko katsoi yli olkansa ja näki. Hän
näki
valtavan
mustekalan,
syvänmeren kauheimman hirviön, joka liukui
hitaasti esille lastiruuman nurkasta. Epätoivoisesti hän yritti kiivetä ylös ja
tarttua
Niiskuneidin
pelastavaan
käpälään,
mutta
hän
liukui
liukkailla
lankuilla
ja
molskahti takaisin veteen. Nyt olivat Nuuskamuikkunen, Niisku ja
Nipsu
ehtineet
kannelle. He
ojensivat
puujalkansa luukun kautta alas ja yrittivät
kutittaa mustekalaa, mutta se ei välittänyt siitä
vähääkään, ryömi
vain
järkähtämättömästi
lähemmäksi
yrittäen
lonkeroillaan
tarttua
Muumipeikkoon. Silloin Niiskuneiti keksi aatteen. Hän otti nopeasti peilinsä ja heitti
pyrstötähden punaisen heijastuksen ruumaan. Hän oli ennen monta kertaa leikkinyt
auringonläiskillä ja tiesi miten vaikeaa oli jos
sattui saamaan sellaisen silmiinsä. Nyt hän antoi pyrstötähden punaisen,
liekehtivän valon langeta suoraan mustekalan
silmiin. Se pysähtyi, se pelästyi. 106
Ja sillä aikaa kun se vielä oli sekaisin ja
sokaistuna Muumipeikko
ehti
kiivetä
puujaloille ja ystävät vetivät hänet turvaan. Kaikki hyppäsivät alas kauheasta laivasta
ja painuivat puujaloilla tiehensä minkä pääsivät. He eivät pysähtyneet ennen kuin olivat
monien meripeninkulmien päässä laivasta. Mutta silloin Muumipeikko sanoi:
— Niiskuneiti, sinä olet pelastanut minun
henkeni! Ja niin älykkäällä tavalla! Niiskuneiti punastui ilosta ja painoi
silmänsä alas. — Minä tein sen hyvin mielelläni, hän
kuiskasi. Minä toivoisin saavani pelastaa sinut
useammalta mustekalalta päivässä! — Kultaseni, sanoi Muumipeikko. Se on
ehkä liian paljon toivottu. Hiekka oli täällä hienoa ja tasaista ja
helppoa kulkea. Näkinkengät
eivät
olleet
pieniä
ja
tavallisia kuten rannoilla, vaan valtavia ja niissä
oli mitä kummallisimman värisiä piikkejä ja
kiemuroita, purppuranpunaisia, hämäränsinisiä
ja merenvihreitä. Niiskuneiti olisi tahtonut jäädä ihailemaan
jokikistä ja kuuntelemaan merenkohinaa, joka
oli piilossa niiden sisässä. 107
— Näkinkenkiä kuin näkinkenkiä, Niisku
sanoi kärsimättömänä. Nehän ovat kaikki
samanlaisia. Tällä tavalla emme mitenkään ehdi
ajoissa perille! Näkinkenkien välissä kömpi suuria rapuja,
jotka keskustelivat keskenään. Ne ihmettelivät
minne kaikki vesi oli kadonnut ja milloin se
tulisi takaisin. — Onneksi me emme ole meritähtiä! sanoi eräs ravuista. Ne poloiset eivät voi elää
ilman vettä. Me selviämme yhtä hyvin
maallakin! — Minä säälin kaikkia, jotka eivät ole
rapuja, sanoi eräs toinen. Mahdollisesti tämä
kaikki on järjestetty vain sen takia, että me
saisimme enemmän elintilaa! — Ihmeellinen ajatus! Vain rapujen
maailma! huudahti
kolmas
ja
heilutti
miettiväisenä saksiaan. —
Heitä
valoläikkiä
niiden
päälle,
kuiskasi Muumipeikko. Niiskuneiti
vangitsi
pyrstötähden
loistavan valon peiliinsä ja antoi sen tanssia
rapujen silmillä. Syntyi kauhea vilinä. Ne ryntäsivät toistensa päälle, syöksyivät
sivuittain yli hiekan ja piilottivat päänsä kivien
alle. — Nyt minä olen paremmalla tuulella. Soita vähän, Nuuskamuikkunen! Muumipeikko
sanoi. Nuuskamuikkunen otti huuliharppunsa
esille,
mutta
hän
ei
saanut
siitä
äännähdystäkään. Vesihöyry oli ajanut kaikki
—
108
äänet ulos. — Tämä näyttää vakavalta, hän sanoi
huolestuneena. — Kyllä isä laittaa sen kuntoon kun
tulemme kotiin, Muumipeikko sanoi. Hän osaa
laittaa mitä tahansa kun vain ryhtyy työhön. He vaelsivat koko päivän halki aution
merimaiseman, joka oli ollut vesimassojen alla
maailman luomisesta saakka. — Oikeastaan on aika juhlallista kulkea
täällä alhaalla, Niisku sanoi. Nyt meidän täytyy
olla lähellä kaikkein syvintä meren kohtaa. Lasku alkoi jyrkentyä, ja äkkiä maa katosi
kuiluun, joka oli täynnä varjoja ja höyryä. Ehkä
siellä ei ollut pohjaa ollenkaan... Ehkä valtameren suurimmat mustekalat,
pedot, joita kukaan ei vielä ollut nähnyt,
hautoivat siellä liejussa. He sivuuttivat ääneti kuilun ja lisäsivät
vauhtia, sillä alkoi olla ilta. Mutta Niiskuneiti kääntyi monta kertaa,
sillä jyrkänteen reunalla kimmelsi maailman
suurin ja kaunein näkinkenkä. Siinä oli viehkeät, vaaleat värit, jotka
kuuluvat syvimpiin syvyyksiin, minne valo ei
ulotu, mutta sisästä se hehkui tummana ja
houkuttelevana. 109
Näkinkenkä
lauloi
hiljaa
itsekseen
tuhatvuotisia Atlantin lauluja. — Voi, sanoi Niiskuneiti huokaisten. Tuossa näkinkengässä minä tahtoisin asua! Minä tahtoisin mennä sen sisään katsomaan
kuka siellä kuiskailee. — Meri siellä vain kuiskaa, Muumipeikko
sanoi. Jokaisesta laineesta, joka kuolee rantaa
vasten,
syntyy
pieni
laulu
johonkin
näkinkenkään. Mutta
älä
mene
sinne
kierrekäytäviin, sillä ei tiedä löydätkö sieltä
takaisin ulos. Nyt lankesi merenpohjaan hämärä ja he
pysyttelivät
niin
lähellä
toisiaan
kuin
mahdollista. Oli kummallisen hiljaista. Kaikki oli
pehmeää ja märkää. Ei kuulunut mitään pikku ääniä, jotka
saavat illan elämään, ei kotiin kiiruhtavien
askelia, ei lehtien liikettä iltatuulessa, ei lintujen
viserrystä eikä kiven pyörimistä jonkun jalkojen
alla. He eivät uskaltaneet sytyttää tulta, ja he
pelkäsivät
nukkua
kaikkien
merenpohjan
tuntemattomien kauheuksien keskellä. Lopulta he yksimielisesti päättivät laittaa
leirin korkealle kallionhuipulle. Varmuuden vuoksi pantiin vahdit koko
yöksi. Muumipeikko
otti
ensimmäisen
vahtivuoron
—
ja
hän
huolehti
myös
Niiskuneidin vuorosta. Toisten käpristyessä lähelle toisiaan ja
110
nukahtaessa Muumipeikko istui ja tuijotti yli
aution merenpohjan. Hiekka oli pyrstötähden valon punaama,
ja sen yläpuolella kohosivat vuorten huiput
mustina ja uhkaavina. Muumipeikon valtasi syvä surumielisyys
hänen katsellessaan synkkää maisemaa ja
ajatellessaan,
miten
peloissaan
maanpallo
mahtoi olla nähdessään hehkuvan pallon
lähestyvän. Hän ajatteli miten tavattomasti hän rakasti
kaikkea, metsää ja merta, sadetta ja tuulta,
auringonpaistetta ja ruohoa ja sammalta, ja
miten mahdotonta olisi elää ilman kaikkea. Mutta, hän ajatteli, kyllä äiti tietää miten
kaiken voi pelastaa. 11
— Huomenna se tulee, sanoi Nipsu heti
herättyään seuraavana aamuna. Pyrstötähti
oli
kasvanut
pelottavan
suureksi. He saattoivat nähdä aivan selvästi
värisevän liekkikehän se ympärillä. Kaikki
vesihöyry
oli
kadonnut
kuumuudessa
ja
he
näkivät
kauas
yli
merenpohjan. Maasto kohosi hitaasti rantaa kohti; heillä
ei ollut enää pitkä matka edessä. Tänään ei edes Niiskuneiti pysähtynyt
katselemaan näkinkenkiä eikä Nipsu kitissyt
kertaakaan, että hänen jalkansa olivat väsyneet. 11
111 Heidän edessään näkyi juova, joka leveni
levenemistään, metsä jossa kasvoi rehellisiä,
vihreitä puita! Vähitellen he saattoivat erottaa koivut ja
kuuset. Merenpohja kohosi jyrkemmin, he
heittivät pois puujalat ja alkoivat juosta. — Nyt ei Muumilaakso voi olla kaukana,
sanoi Muumipeikko alkaen kiivetä rantatörmää
ylös. Niisku alkoi viheltää. Ja Niiskuneiti keräsi
kiireesti muutamia kukkia ja asetti ne korvansa
taakse. Sitten he suuntasivat kulkunsa suoraan
laaksoon. Heidän siinä vaeltaessaan tuli vastaan eräs
talonpeikko pyörällä ajaen. Hänen kasvonsa oli kuumuudesta aivan
punaiset (sillä talonpeikko ei voi koskaan riisua
turkkia päältään). Pakettiteline
oli
aivan
täynnä
matkalaukkuja ja ohjaustangosta riippui myttyjä
ja paketteja. Selässä talonpeikolla oli pussi,
jossa kyyhötti hänen poikansa. — Aiotko muuttaa? huusi Nipsu. Talonpoika laskeutui alas pyörältään ja
sanoi kiireesti:
— Kaikki Muumilaakson asukkaat ovat
lähdössä. En luule, että siellä on ainuttakaan,
joka aikoisi jäädä odottamaan pyrstötähteä. — Mistä he tietävät, että se aikoo iskeä
maahan juuri siellä? Niisku kysyi. —
112
—
Piisamirotta
on
sanonut,
sanoi
talonpeikko. — Isä ja äiti eivät ainakaan muuta, sanoi
Muumipeikko. Minulla on muuten sinulle
terveisiä äidiltä. — Kiitos kiitos, sano takaisin terveisiä
äitiraukallesi. Tämä on ehkä viimeinen kerta,
jolloin minulla on tilaisuus lähettää terveisiä
hänelle. Mutta jollet sinä nyt satu ehtimään
perille... — Mitä sinä tarkoitat? Muumipeikko
kysyi. — Minä tarkoitan vain, että teillä on aika
pitkä
matka
jäljellä,
sanoi
talonpeikko
kohauttaen harteitaan. Olisi ehkä varminta
sähköttää nuo viimeiset terveiset. Minä voin
tehdä sen teidän puolestanne, jos ajan jonkin
postikonttorin ohi. — Mutta sen pitää olla korusähke,
Muumipeikko sanoi. — Jos vain ehdin, sanoi talonpeikko
kiiveten
jälleen
pyörälleen. Kaikkien
pikkueläinten suojelija varjelkoon teitä! Ja niin talonpeikko jatkoi pakoaan niin
kiireesti kuin pääsi. He
seisoivat
hetken
ja
katsoivat
sukulaisensa jälkeen. —
Matkalaukkuja! Ja
myttyjä! Ja
tuollainen kiire tässä kuumuudessa. Olento
parka! sanoi Nuuskamuikkunen. He tapasivat joukoittain pakolaisia tiellä. Useimmat tulivat jalkaisin, mutta eräät olivat
—
—
—
113
hankkineet itselleen kärryt tai vaunut ja jotkut
olivat ottaneet koko talonkin mukaan. Kaikki katsoivat peloissaan taivaalle, ja
tuskin kellään oli aikaa pysähtyä puhelemaan. —
Eikö
ole
kummallista,
sanoi
Muumipeikko, että me, jotka menemme suoraan
vaarallisimpaan paikkaan, olemme vähemmän
peloissamme kuin ne, jotka tulevat sieltä. — Se johtuu tietenkin siitä, että olemme
niin kauhean rohkeita, ehdotti Nipsu. — Niinkö luulet, tuumi Muumipeikko. Ehkä se johtuu siitä, että me tunnemme
paremmin pyrstötähden. Me tiesimme ensimmäisinä että se oli
tulossa. Me olemme nähneet sen kasvavan
pienestä pilkusta alkaen... Kyllä sen täytyy olla kauhean yksinäinen! Ajatella miten yksinäinen sellainen on, jota
kaikki pelkäävät! Niiskuneiti pani käpälänsä Muumipeikon
käpälään ja sanoi:
— Niin kauan kuin sinä et pelkää, en
minäkään pelkää. Aamiaisaikaan
he
tapasivat
erään
hemulin,
joka
istui
tienlaidassa
postimerkkialbumi sylissään. — Melua ja juoksemista, hemuli mutisi
itsekseen. Joka paikassa joukoittain meluavaa
väkeä, eikä ainoakaan voi sanoa mitä oikein on
tekeillä. — Hyvää huomenta, Muumipeikko sanoi. Onko
setä
sattumalta
sukua
Yksinäisten
Vuorten
hemulille? Hänelle,
jolla
on
114
perhoshaavi? — Hän on serkkuni isän puolelta, hemuli
vastasi vihaisesti. Suuri aasi. Me emme ole enää
sukua. Minä olen sanonut tuttavuuden irti. — Mitä varten? Nipsu kysyi. — Hän ei voi kiinnostua mistään muusta
kuin vanhoista perhosistaan, hemuli vastasi. Maa voisi revetä hänen allaan eikä hän
huomaisi mitään. — Mutta niinhän se juuri tekee, huomautti
Niisku. Tarkemmin sanottuna huomenna kello
kahdeksan neljäkymmentäkaksi. — Mitä? hemuli sanoi. Niin, kuten sanoin,
täällä on ollut kauhea melu. Minä olen
kokonaisen viikon järjestänyt postimerkkejäni
ja käynyt läpi kaikki virhepainokseni ja
vesileimani — ja mitä tapahtuu? Pöytä jolla työskentelen viedään pois. Tuoli kiskaistaan aitani. Suljetaan koko talo. Ja tässä minä nyt istun ja postimerkkini
ovat yhtenä sekasotkuna, eikä kenelläkään ole
järkeä sanoa mitä on tekeillä. — Kuule hemuli, Nuuskamuikkunen
sanoi hitaasti ja selvästi. Tulossa on pyrstötähti,
ja huomenna se törmää yhteen maan kanssa. — Törmää yhteen? hemuli toisti. Onko
sillä mitään tekemistä postimerkkikokoelman
kanssa? — Ei, ei ole, Nuuskamuikkunen sanoi. Tänne on tulossa pyrstötähti, hurja tähti, jolla
—
—
—
—
115
on
häntä. Ja
jos
se
iskee
tähän,
ei
postimerkeistäsi jää paljon jäljelle. — Varjelkoon, hemuli sanoi ja kokosi
hameensa. (Hemuli pitää näet aina hametta,
miksi — sitä ei kukaan tiedä. Ehkä hän ei ole
koskaan tullut ajatelleeksi millaista olisi pitää
housuja.) — Mitä minun pitää tehdä? hemuli jatkoi. — Tule meidän mukaamme, ehdotti
Niiskuneiti. Me tiedämme hyvän luolan, minne
voit piilottaa sekä itsesi että postimerkkisi. Niin hemuli sitten seurasi heitä länteen,
Muumilaaksoa kohti. Kerran he saivat kääntyä ja kulkea monta
kilometriä
takaisin
etsimään
erästä
kallisarvoista virhepainosta, joka oli hävinnyt
hemulin albumista, ja kerran hän joutui riitaan
Niiskun kanssa (tämä väitti, että se oli vain
ajatusten vaihtoa, mutta aivan selvästi kuului,
että se oli riitaa) asioista, joista kukaan ei oikein
ollut selvillä. Mutta suurin piirtein he viihtyivät
hemulin seurassa. He olivat jo aikoja sitten lähteneet
maantieltä ja saapuneet suuriin kotimetsiin, kun
Nipsu pysähtyi ja nuuhki ilmaa. — Kuulkaa! hän sanoi. Kaukaa, kaukaa kuului heikkoa suhinaa,
eräänlaista viuhuvaa laulua. Se lähestyi, pauhasi
kovemmin, jyrisi kuin kokonainen orkesteri. Niiskuneiti piteli Muumipeikkoa lujasti
käpälästä. 116
— Katsokaa! huusi Nipsu. Punaisen taivaan pimensi äkkiä musta
pilvi, joka lensi, joka laskeutui, joka sukelsi
suoraan metsään. — Ne ovat heinäsirkkoja! huusi Niisku. Näytti aivan siltä kuin puut olisivat muuttuneet
eläviksi. Niissä liikkui ja ryömi, vilisi ja mönki
kiipeäviä ja hyppiviä heinäsirkkoja. — Ovatko ne tulleet hulluiksi? kuiskasi
Niiskuneiti. — Me syömme! vastasi lähinnä oleva
heinäsirkka. — Me syömme! lauloi eräs toinen. — Me syömme, kitisivät sadattuhannet
miljoonat heinäsirkat pureskellen lehtiä, ruohoa
ja kukkia uskomattoman nopeasti. — Toinen touhu on toista pahempi, sanoi
hemuli. Toivottavasti
he
eivät
syö
postimerkkikansiotani. — Eivät he koskaan aikaisemmin ole
käyttäytyneet tällä tavalla, sanoi Niiskuneiti. — Ne ovat vieraita heinäsirkkoja, selitti
Niisku. Villejä heinäsirkkoja Egyptistä. Oli ilkeätä seistä ja katsella miten ne
söivät koko metsän. Hetken kuluttua puuraukat ojentelivat
alastomia oksiaan taivasta kohti ja maa oli
paljas ja musta. Jäljellä ei ollut muuta kuin Niiskuneidin
korvan takana oleva kukka. — Pyrstötähti aiheuttaa melkein aina
katastrofeja, sanoi Niisku juhlallisesti. — Mikä katastrofi on? kysyi Nipsu. —
—
—
—
117
— Voi, se on kaikkea mahdollista
kauheaa,
sanoi
Niisku. Heinäsirkkaparvia,
maanjäristyksiä, hyökyaaltoja, pyörremyrskyjä
ja sen semmoista. — Touhua toisin sanoen, hemuli sanoi. Koskaan ei saa olla rauhassa. — Miltä Egyptissä näyttää? huusi Nipsu
lähimmälle heinäsirkalle. — Laihalta! heinäsirkka huusi takaisin. Suuria tuulia! Varokaa suuria tuulia, jotka
tulevat meidän jälkeemme! — Me olemme syöneet! lauloivat kaikki
heinäsirkat. Ne kohosivat siristen ilmaan, pilvi nousi
jälleen ja lensi pois yli tyhjän, paljaan metsän,
joka oli vielä autiompi kuin talvinen metsä. He jatkoivat hiljaisina ja masentuneina
matkaansa Muumilaaksoa kohti. Ensimmäisen kerran Muumipeikko alkoi
olla epävarma ehtisivätkö he ajoissa perille. — Nuuskamuikkunen, hän sanoi. Soita
jotakin surullista. Ota »Juhlijain laulu», sillä
sellaiseksi minä nyt tunnen itseni. —
Huuliharppu
on
risana,
väitti
Nuuskamuikkunen. Ainoastaan muutamat äänet
ovat tulleet takaisin. —
Soita
ainakin
niitä,
pyysi
Muumipeikko. Silloin Nuuskamuikkunen soitti. Voi — — juh — — aamu — — sar — —
—
118
— — — viisi — —
Vaellat — — väsymys — — — — —
kotohon! — Tuo kuuluu hirveältä, sanoi hemuli. Ja väsynein jaloin he vaelsivat edelleen. Mutta kaukana kuumassa Egyptissä lensi
hurja, mustasiipinen pyörremyrsky erämaan yli. Se kohisi tullessaan uhkaavasti, se pyöritti
hiekkaa ilmaan pilariksi, se kasvoi ja muuttui
voimakkaammaksi ja voimakkaammaksi. Kohta se taittoi puita ja heitti talojen
kattoja ilmaan. Se ryntäsi toisesta rannasta toiseen, lensi
kauemmaksi ja kauemmaksi pohjoista kohti, ja
vähitellen
se
tuli
niille
seuduille
missä
Muumilaakso oli. Nipsu, jolla oli pitkät korvat, kuuli sen
ensimmäisenä. — Lisää heinäsirkkoja, mutta ne tulevat
vasta päivälliseksi, hän sanoi. He kohottivat kuononsa ja kuuntelivat. — Ei, tällä kertaa se on myrsky, sanoi
Niiskuneiti. Pyörremyrskyn
ensimmäiset
airueet
saapuivat pyyhältäen ja humisten läpi autioksi
hävitetyn metsän. Ne
riuhtaisivat
mitalitähden
Muumipeikolta ja puhalsivat sen suoraan erään
kuusen latvaan. Ne pyörittivät Nipsua ympäri ja
119
yrittivät napata hatun Nuuskamuikkusen päästä. Hemuli
piteli
postimerkkikansiotaan
kaikin voimin hameen pullistuessa palloksi
hänen ympärilleen. Tuulen vieminä he kompastelivat ja
liukuivat eteenpäin läpi metsän. — Joka tapauksessa me
lennämme
oikeaan suuntaan! Muumipeikko sanoi iloisesti. — Mutta tämä on huonosti järjestetty,
mietti Niisku. On myötätuuli eikä mitään millä
purjehtia! —
Meillä
pitäisi
olla
liitokone,
Muumipeikko sanoi. — Tai ilmapallo, sanoi Niiskuneiti. Minulla oli kerran pienenä ollessani keltainen
ilmapallo. Samassa
pieni,
ilkeä
pyörremyrskynpoikanen lensi paikalle, tarttui
postimerkkikansioon ja lennätti sen pyörimään
korkealle ilmaan. Hemuliparka huusi kauhusta ja kiukusta ja
ryntäsi aarteensa perään. Tuuli
puhalsi
ylös
hänen
avaran
hameensa, se lepatti ja paukkui, ja hemuli liehui
nummella eteenpäin kuin suuri paperileija. — Nyt minä tiedän! Niisku huusi. Purjehditaan hemulilla! Hänen perässään! Joidenkin kilometrien päästä he löysivät
hänet sotkeutuneena erääseen pensaaseen. — Rakas hemuli, sanoi Niisku. Tämähän
oli ikävää. Mutta lainaa nyt meille hetkeksi
120
hamettasi. Me teemme siitä ilmapallon. — Minun postimerkkikansioni, ulvoi
hemuli. Minun
elämäntyöni,
minun
kokoelmani! Kallisarvoinen,
ainutlaatuinen,
korvaamaton! Maailman kallein! — Kuule, riisu mekkosi hetkeksi, sanoi
Niisku. — Mitä, sanoi hemuli. Mekkoni? — Juuri niin! kaikki huusivat. Me teemme
siitä ilmapallon ja pelastaudumme sillä! Hemulin kasvot tulivat tummanpunaisiksi
vihasta. — Tässä minä istun ja suren, hän sanoi. Täällä on tapahtunut kauhea onnettomuus vain
teidän hosumisenne takia. Ja sitten te vielä
tahdotte kiskoa vaatteetkin päältäni! — Me tarvitsemme purjeen, Niiskuneiti
selitti. Meidän täytyy ehtiä kotiin ennen kuin
pyrstötähti tulee! Jos vain olet kiltti, niin me
etsimme sinun postimerkkikansiosi — sitten
myöhemmin... — Minä viis veisaan teistä ja teidän
pyrstötähdestänne! hemuli huusi. Te ette tiedä
mitään postimerkeistä! Mutta silloin kaikki heittäytyivät hemulin
kimppuun ja vetivät mekon hänen päänsä yli. Se oli valtavan suuri leninki, jossa oli
laskoksia. Hän oli perinyt sen tädiltään. Kun sen hihat sidottiin yhteen, siitä tuli
—
—
121
aivan hyvä ilmapallo. Kaikki tapahtui aivan viime hetkessä. Sillä
nyt suuri pyörretuuli lähestyi taivaanrannasta. Se näytti spiraalin muotoiselta pyörivältä
pilveltä ja lähestyi ulvoen ja pyörien yli metsän
taittaen puita yhtä helposti kuin jos ne olisivat
tulitikkuja. — Pidelkää kiinni kaikin voimin! huusi
Muumipeikko. Kaikki tarttuivat lujasti hemulin
leningin laskoksiin ja sitoivat varmuuden
vuoksi häntänsä yhteen. Nyt pyörremyrsky saapui. Yhdessä
silmänräpäyksessä
he
tempautuivat jymisevään, pyörivään pimeyteen. Hemulin leninki lensi yhä korkeammalle. Kauhean nopeasti se lensi yli maan länttä kohti. Hetkisen kuluttua ei kukaan enää olisi voinut
sitä nähdä. Illan juuri hämärtyessä pyörremyrsky veti
viimeisen henkäyksensä ja kuoli. Ilmapallo laskeutui hiljaa maata kohti ja
jäi riippumaan erääseen puuhun. Kuusi pientä olentoa kiipesi siitä hitaasti
oksien väliin ja istui siellä pitkän aikaa yrittäen
toipua. — Oletteko todella vielä jäljellä? sanoi
Muumipeikko lopulta. — Minä olen jäljellä, hemuli sanoi, ja nyt
minä kerta kaikkiaan sanon, että ero pelistä. Jos
te välttämättä tahdotte reuhtoa, voitte tehdä sen
ilman minua. — Minun peilini on jäljellä, sanoi
Niiskuneiti itsekseen. 122
— Ja minun hattuni ja huuliharppuni,
sanoi Nuuskamuikkunen. — Mutta vihkon vei tuuli, sanoi Niisku
synkästi. Vihkon, missä oli kirjoitettu miten
pitää menetellä selvitäkseen pyrstötähdestä. Miten me nyt selviämme? — Missä Nipsu on? kysyi Muumipeikko
levottomana. — Täällä! pieni ääni piipitti pimeydestä. Mikäli tämä nyt olen minä eikä jokin muu
roska, jonka tuuli on ottanut mukaansa... — Kyllä se olet sinä, hemuli sanoi
vihaisesti. Ei sinusta niin helpolla pääse. Ja
kysyisin, onko minulla mitään mahdollisuuksia
saada takaisin vaatteeni. — Olkaa hyvä ja kiitos lainasta, sanoi
Niisku. Hemuli veti mutisten leninkinsä pään yli. — Minä inhoan ryppyisiä laskoksia, hän
sanoi. Nähtävästi he nukahtivat kohta tämän
jälkeen. Ja he heräsivät vasta kello kaksitoista
seuraavana päivänä. 12
Lokakuun seitsemäs päivä oli aivan tyyni
ja hyvin kuuma. Muumipeikko haukotteli
valtavasti; sitten hän sulki suunsa niin että
pamahti, ja hänen silmänsä muuttuivat aivan
pyöreiksi ja kiiltäviksi. 12
123
— Tänään se tulee, hän sanoi. — Pyrstötähti, Nipsu kuiskasi. Se näytti täyttävän koko taivaan ja loisti
niin, että he eivät uskaltaneet katsoa siihen. Koko metsä odotti henkeään pidättäen ja
liekehtivän hohteen valaisemana. Muurahaiset olivat ryömineet kekoihinsa,
linnut piiloutuivat pesiinsä, jokainen pieninkin
mönkijä oli etsinyt itselleen kolon johon yritti
pelastautua. — Mitä kello on? kysyi Muumipeikko. — Kymmentä yli kahdentoista, Niisku
sanoi. Kukaan ei puhunut sen enempää. He
kiipesivät alas puusta ja lähtivät kulkemaan
suoraan länttä kohti. Hemuli manasi koko ajan itsekseen
vuoroin
postimerkkikansiotaan,
vuoroin
pilaantunutta leninkiään. — Ole hiljaa, sanoi Niisku. Tänään
meidän täytyy ajatella tärkeitä asioita. — Luuletko, että se ehtii ennen meitä?
kuiskasi Niiskuneiti. — Ei, ei, rauhoitti Muumipeikko. Älä ole
levoton. Mutta
hän
ei
uskaltanut
katsoa
Niiskuneitiin. Metsä oli täällä vihreä ja kukoistava. Heinäsirkat olivat lentäneet johonkin toiseen
suuntaan. Maa laskeutui loivasti ja se oli villien,
sinisten kukkien peittämä. — Etkö tahdo kukkaa korvasi taakse? Muumipeikko kysyi. 124
— Voi en, Niiskuneiti vastasi. Olen aivan
liian hermostunut voidakseni ajatella itseni
koristamista. Nipsu oli juossut heidän edellään, ja äkkiä
he
kuulivat
hänen
huutavan
aivan
mielettömästi. — Taas kai uutta tohinaa, sanoi hemuli. — Halloo! Hei! huusi Nipsu. Kiiruhtakaa! Juoskaa! Tulkaa tänne! Ja sitten hän pani käpälät suuhunsa ja
vihelsi. Muumipeikko lähti liikkeelle kuin
ammuttuna. Hän nuuski ilmaa juostessaan. Hän
tunsi
nenässään
suloista,
juuri
paistettujen pullien tuoksua. Metsä
harveni
ja
—
Muumipeikko
pysähtyi äkkiä. Tuolla levisi Muumilaakso. Ja keskellä
laaksoa seisoi sininen muumitalo yhtä sinisenä,
yhtä rauhallisena ja hauskana kuin heidän kotoa
lähtiessään. Ja
siellä
sisässä
hänen
äitinsä
oli
parhaillaan paistamassa pullia ja piparkakkuja
kaikessa rauhassa. — Tiesinhän minä, että kaikki kävisi
hyvin, Muumipeikko sanoi. —
Tuolla
on
uusi
silta!
huudahti
Niiskuneiti. Ja tuolla on kiipeämispuu, josta
sinä puhuit. Kyllä sinulla on hieno talo! — Eikö olekin, sanoi Muumipeikko
ylpeänä. Ja niin he menivät laaksoon nälkäisinä
ja täynnä odotusta. 125
Muumipeikon äiti seisoi keittiössä ja
koristi
kaakkua
vaaleankeltaisella
kermavaahdolla ja paratiisipäärynöillä. Niiden
ympärillä luki suklaakirjaimin: »Rakkaalle
Muumipeikolleni!» ja ylimpänä loisti kehrätystä
sokerista tehty tähti. Äiti vihelteli hiljaa itsekseen, ja silloin
tällöin hän katsahti ulos ikkunasta. Muumipappa vaelsi huoneesta toiseen
huolissaan ja oli joka paikassa tiellä. — Heidän olisi pitänyt olla täällä jo aikoja
sitten, hän sanoi. Kello tulee puoli kaksi. — Kyllä he tulevat, sanoi Muumipeikon
äiti lohduttavasti. Pidä kiinni tästä, kun minä
siirrän kaakun. Nipsu saa nuolla vadin, hän
pitää siitä. — Jos hän tulee, sanoi Muumipappa ja
huokasi. Samassa Piisamirotta tuli sisään ja istuutui
halkolaatikolle. — No, miten pyrstötähden laita on? kysyi
Muumimamma. —
Se
lähestyy,
Piisamirotta
sanoi. Maailman lapset voivat valittaa ja pelätä, mutta
filosofi ei koskaan! —
Saanko
tarjota
piparikakkuja? Muumimamma kysyi. — No jaa. Ehkä otan yhden, sanoi
Piisamirotta. Syötyään kahdeksan hän sanoi: —
Näyttää siltä kuin Muumipeikko tulisi rinteessä
hyvin sekalaisessa seurassa. — Muumipeikko? huusi äiti. Miksi et
—
—
—
126
sanonut sitä heti? Ja hän ryntäsi kuistille ja edelleen
puutarhaan. Tuolla he tulivat juosten yli sillan! Ensimmäisenä hänen rakas poikansa, sitten
Nipsu ja sen jälkeen koko joukko henkilöitä,
joita hän ei ollut nähnyt koskaan aikaisemmin. Muumipeikko heittäytyi äitinsä syliin. — Oma muumilapseni, äiti sanoi. Miten
olenkaan odottanut sinua! —
Minä
olen
ollut
taistelussa! Muumipeikko
huusi
onnellisena. Tappelin
myrkkypensaan kanssa ja voitin! Nips, naps, ja
sen käsivarret lensivät poikki ja lopulta oli vain
tynkä jäljellä! — Kuinka sinä uskalsit? äiti sanoi. Mutta
sano minulle kuka tuo pieni tyttö on? — Se on Niiskun sisar, Muumipeikko
sanoi. (Niiskuneiti, niiaa isälle ja äidille). Hänet
minä juuri pelastin myrkkypensaasta! Ja tässä
on paras ystäväni Nuuskamuikkunen. Tämä on
hemuli. Hän kerää postimerkkejä. —
Todellako,
Muumipappa
sanoi
kohteliaasti. Niin, niin, minäkin keräsin nuorena
postimerkkejä. Hyvin
mielenkiintoinen
harrastus. — Ei se ole harrastus, se on minun
ammattini, sähähti hemuli, sillä hän oli
nukkunut huonosti. — Siinä tapauksessa minun täytyy näyttää
teille kokonainen kansio, joka lensi tänne eilen,
Pappa sanoi. —
—
127
—
Postimerkkikansioko?
puuskahti
hemuli. Joka lensi tänne? — Niin, sanoi Muumimamma. Minä olin
pannut taikinan ulos nousemaan, ja aamulla se
oli täynnä pieniä liimalappuja. —
Liimalappuja! hemuli huusi. Ovatko ne
jäljellä? Missä ne ovat? Ette kai kaikkien
epähemulimaisten
hemulien
nimessä
ole
heittänyt niitä pois!? Muumimamma osoitti kuistin kaidetta. Siellä
oli
koko
postimerkkikansio
hyvin
huolellisesti kuivamassa. Hemuli huudahti ääneen riemusta ja
ryntäsi ylös portaita. — Nyt hän sai vauhtia itseensä, Niisku
sanoi. Ei hän hyppäisi tuon paremmin vaikka
pyrstötähti olisi hänen perässään. — Voi niin, pyrstötähti, Muumimamma
sanoi huolestuneena. Piisamirotta on laskenut,
että se putoaa tänä iltana keittiöpuutarhaan. Minä en ole ollenkaan viitsinyt kitkeä siellä. — Minä ehdottaisin, että pitäisimme asian
johdosta kokouksen, Niisku sanoi. Ehkä talon
sisässä, jos se sopii perheelle. — Totta kai, sehän on selvä, sanoi
Muumipappa. Käykää sisään, olkaa hyvät! Mikä on meidän, se on teidänkin! — Toivottavasti te pidätte piparkakuista, Mamma
sanoi
tuodessaan
pöytään
uusia
kahvikuppeja, joissa oli ruusuja ja liljoja. —
Voi rakkaat lapset, miten hauskaa että olette
tulleet kotiin. —
—
128
— Saitteko sähkeen, jonka talonpeikko
lähetti? Nipsu kysyi. — Saimme, Muumipappa vastasi. Mutta
kirjaimet olivat aivan sikinsokin, enimmäkseen
siinä oli huutomerkkejä. Talonpeikko oli aivan
liian
hermostunut
kyetäkseen
lähettämään
sähkeen. — Kahville! Muumipeikon äiti huusi
ikkunasta. Mutta hemuli vastasi kärttyisästi, ettei
hänellä ollut aikaa. Hän järjesti parhaillaan
postimerkkejään. — Nyt, sanoi Niisku. Nyt asiaan. Ikävä
vain, että olen kadottanut vihkoni, johon oli
kirjoitettu miten selviämme pyrstötähdestä. Mutta jos asiaa ajattelee rauhallisesti, on aivan
selvää, että ensimmäisenä pykälänä on hyvän
piilopaikan löytäminen. — Sinä olet niin perusteellinen, sanoi
Niiskun sisar. Eikö meidän pitänyt piiloutua
Muumipeikon luolaan? — Ja ottaa kaikki kalleutemme mukaan! huusi Nipsu pidellen lujasti kultaista tikariaan. Ja luola on muuten minun. — Mitä te sanotte, Mamma puuskahti. Onko teillä luola!? Silloin Muumipeikko ja Nipsu alkoivat
yhtaikaa kertoa miten he löysivät luolan, miten
hieno se oli ja miten erinomaisesti se sopi
pelastuspaikaksi. He huusivat kilpaa, ja silloin Nipsu kaasi
kahvikuppinsa pöytäliinalle. —
—
—
129
— Voi, voi, sanoi Mamma. Mutta eihän se
paljon merkitse, jos maailma joka tapauksessa
tuhoutuu. Istuudu
matolle
nuolemaan
kakkuvatia, ystäväiseni. Se on tiskipöydällä. — Toinen pykälä, sanoi Niisku, koskee
työnjakoa. Meidän täytyy kantaa kalleutemme
luolaan niin pian kuin mahdollista, sillä kello on
jo
kolme. Me
sisareni
kanssa
otamme
osallemme vuodevaatteet. — Hyvä, Muumimamma sanoi, minä otan
hillopurkit. Muumipeikko saa tyhjentää lipaston
laatikot. Sitten alkoi tavaton pakkaaminen ja
juokseminen ja kantaminen. Muumipeikon
isä
latoi
kaiken
työntökärryihin, ja Mamma ryntäili sinne tänne
etsien nuoraa ja sanomalehtipaperia. Tämä oli pahempaa kuin maanpako, sillä
heillä oli perin vähän aikaa. Kerran toisensa jälkeen Pappa raahasi
työntökärryt metsän läpi rantaan ja purki
kuorman hiekalle. Ja Muumipeikko ja Nipsu hinasivat
köydellä tavarat luolaan. Sillä aikaa toiset irrottivat muumitalossa
kaiken
minkä
yleensä
irti
sai,
vieläpä
pellinnarutkin. — Minä en aio jättää mitään tuolle
ilkeälle pyrstötähdelle, mutisi Muumimamma
vetäessään
ulos
kylpyammetta. Juoksepa,
130 Niisku hyvä, keittiöpuutarhaan ja vedä ylös
retiisit. Pienimmätkin. Ja Nipsu, sinä voit
kantaa kaakun luolaan. Mutta kanna sitä
varovasti! Muumipeikon isä tuli sellaista vauhtia yli
sillan että työntökärryt pomppivat. — Pitäkää kiirettä, hän sanoi. Pian täällä
on hämärää ja luolan katto täytyy peittää! — Pian, heti paikalla! Muumimamma
sanoi. Minä otan vain mukaani kukkapenkkien
ympärillä
olevat
näkinkengät
ja
parhaat
ruukkuruusumme... — Ne meidän ikävä kyllä täytyy jättää,
Pappa
sanoi. Istuudu
kylpyammeeseen,
rakkaani, niin minä työnnän sinut luolaan. Missä hemuli on? — Hän laskee postimerkkejään, kertoi
Niiskuneiti. — Hemuli! huusi Niisku. Hyppää tänne,
sillä
pian
paukkuu! Ja
silloin
sinun
postimerkkisi lentävät kaiken maailman tuuliin! — Varjelkoon, sanoi hemuli ja hyppäsi
kylpyammeeseen kansio sylissään. Ja niin Muumipeikon isä työnsi koko
konkkaronkan luolaan. Rannalla oli hyvin synkkää. Merenpohja
levisi
heidän
edessään
kuolleena ja paljaana. Taivas oli tummanpunainen. Ja puut
huohottivat kuumuudesta. Nyt pyrstötähti oli aivan lähellä. Se
syöksyi valkohehkuisena ja jättiläissuurena
131
Muumilaaksoa kohti. — Mutta missä Piisamirotta on? Mamma
kysyi kauhistuneena. — Hän
ei
tahtonut tulla mukaan,
Muumipappa sanoi. Hän väitti, että filosofin
arvolle ei sovi juoksennella sinne tänne, joten
minun täytyi jättää hänet. Mutta minä annoin
hänelle riippumaton. — Niin, niin, Muumimamma sanoi,
filosofit ovat kummallisia. Siirtykää syrjään,
lapset, isä hinaa kylpyammeen ylös. Muumipappa
sitoi
nuoran
ammeen
ympärille ja sitten se hinattiin ylös. — Oohei, oohei! huusivat Muumipeikko,
Nuuskamuikkunen ja Nipsu ylhäällä luolassa, ja
Muumipappa
ja
niiskusisarukset
huusivat
alhaalla: — Antaa mennä, oohei! Mutta
Muumimamma
istui
hiekassa
ja
pyyhki
otsaansa. — Millainen muutto, hän huokasi. Hemuli oli kömpinyt luolaan ja istui
eräässä nurkassa järjestämässä virhepainoksia. — Ei koskaan muuta kuin touhua ja
juoksemista, hän huokasi itsekseen. Jospa
voisin käsittää mikä heihin kaikkiin on mennyt. Ilma muuttui rannalla yhä kuumemmaksi
ja pimeämmäksi, ja kello läheni seitsemää. Kylpyamme osoittautui liian suureksi, he
eivät saaneet sitä luolaan. Niisku tahtoi pitää
asian johdosta kokouksen, mutta koska heillä ei
ollut
siihen
aikaa,
hinattiin
amme
yksinkertaisesti luolan katolle. Ja mikä onni; se
—
—
132
peitti aukon neljän senttimetrin tarkkuudella! Muumipeikon äiti teki kaikille tilat
pehmeään hiekkaan ja sytytti öljylampun. Sitten
hän ripusti huovan oven eteen. —
Luuletko
sen
kestävän?
kysyi
Muumipeikko. — Odotahan, sanoi Nuuskamuikkunen ja
otti taskustaan pienen pullon. Tässähän meillä
on tilkkanen maanalaista aurinkoöljyä, josta
puhuin. Sivelkää huopa tällä ulkopuolelta, niin
se kestää mitä kuumuutta tahansa. — Ei kai tuosta öljystä tule tahroja
huopaan? kysyi Muumimamma levottomana. Samassa
he
kuulivat
rapinaa
ja
nuuskimista luolan ulkopuolelta. Huovan alta
tuli esille kuono, kaksi kiiltävää silmää ja sitten
koko Piisamirotta. — Vai tuli setä sittenkin, Nipsu sanoi. — Tulin, riippumatossa oli niin kuuma. Arvelin
täällä
luolassa
olevan
hieman
viileämpää, sanoi Piisamirotta. Ja niin hän tallusteli arvokkaasti erääseen
nurkkaan ja istuutui sinne. —
Nyt
olemme
aivan
valmiit,
Muumipappa sanoi. Mitä kello on? — Viittä vailla puoli kahdeksan, ilmoitti
Niisku. — Siinä tapauksessa ehdimme maistaa
kaakkua, sanoi Muumipeikon äiti. Nipsu, minne
sinä panit sen? — Tuonne jonnekin, Nipsu sanoi ja osoitti
133
Piisamirotan nurkkaa. —
Minne
jonnekin?
kysyi
Muumimamma. En minä näe sitä. Onko
profeetta nähnyt kaakkua? — Minä en välitä kaakuista, sanoi
Piisamirotta ja veti juhlallisesti viiksiään. Minä
en näe niitä, en maista niitä, enkä koske niihin. — Mutta minne se on voinut joutua,
huudahti Mamma hämmästyneenä. Nipsu kiltti,
ethän sinä voinut syödä sitä matkan varrella? — Se oli liian suuri, Nipsu sanoi
viattomasti. —
Sinä
siis
kuitenkin
söit
sitä! Muumipeikko huusi. — Ainoastaan huipputähden, ja se oli aika
kova, sanoi Nipsu ja sitten hän ryömi patjan
alle. — Hohoo, jaajaa, Muumipeikon äiti sanoi
ja istuutui tuolille, sillä hän oli hyvin väsymyt. Kurjuuksien kurjuus. Niiskuneiti katsoi terävästi Piisamirottaa. — Tahtoisiko setä nousta hetkeksi, hän
sanoi. —
Minä
istun
siinä
missä
istun,
Piisamirotta vastasi. — Te istutte meidän kaakkumme päällä,
Niiskuneiti sanoi. Silloin Piisamirotta nousi kiireesti, ja voi
miltä hänen takapuolensa näytti! Ja voi miltä
kaakku näytti! — Tuo oli ainakin tarpeetonta! huusi
—
134
Nipsu ja ryömi esille patjan alta. Meidän
kaakkumme! —
Minun
kunniakseni
tehty,
sanoi
Muumipeikko synkkänä. — Ja nyt minä saan olla tahmainen koko
loppuelämäni,
ja
se
on
teidän
syynne,
Piisamirotta sanoi. —
Rauhoittukaa
kaikki,
huudahti
Muumipeikon äiti. Ettekö käsitä, että pyrstötähti
tekee meidät hermostuneiksi. Sehän on aivan
sama kaakku, sen muoto on vain hieman
muuttunut. Tulkaa nyt tänne lautasinenne, niin
jaetaan se oikeudenmukaisesti. Muumimamma
leikkasi
yhdeksän
täsmälleen
yhtä
suurta
palaa
muotonsa
muuttaneesta kaakusta ja jakoi ne. Sitten hän täytti erään vadin vedellä, ja
Piisamirotta sai istuutua siihen. — Te olette häirinneet minun rauhaani,
hän sanoi. Tällaista ei kerta kaikkiaan saa
tapahtua ajattelijan elämässä. —
Ei
kai
se
ole
niin
tärkeätä, Muumimamma yritti lohduttaa. — Ei tärkeätä! Minä luulisin että se on
tärkeätä! Piisamirotta sanoi ja söi suuren palan
kaakkua. Luola
kävi
yhä
kuumemmaksi
ja
kuumemmaksi. He istuivat kukin omassa
nurkassaan ja odottivat, huokasivat toisinaan tai
sanoivat jotakin, jonka kaikki jo tiesivät
ennestään, ja sitten he jälleen odottivat. Äkkiä Muumipeikko ryntäsi pystyyn. —
—
135
— Me olemme unohtaneet silkkiapinan! hän huudahti. Mamma
löi
käpälänsä
yhteen
kauhistuksesta. — Hänet täytyy pelastaa! Muumipeikko
puuskahti. Tietääkö kukaan missä hän asuu? — Ei hän asu missään, Pappa sanoi. Ja
minä pelkään, ettemme me ehdi etsiä häntä. —
Älä
nyt
mene
ulos,
rakas
Muumipeikko, pyysi Niiskuneiti. — Minun täytyy, Muumipeikko sanoi. Hei sitten! — Ota minun kelloni, että voit tarkata
aikaa, ehdotti Niisku. Ja pidä kiirettä! Se on jo
neljännestä yli kahdeksan. —
Minulla
on
siis
kaksikymmentäseitsemän minuuttia aikaa, sanoi
Muumipeikko. Hän syleili huolestunutta äitiään,
nielaisi viimeisen kaakkupalan ja pujahti ulos
huovan alitse. Ilma oli kuuma kuin tuli ja puut seisoivat
liikkumattomina ja lehdet vapisten pelosta. Pyrstötähti loisti häikäisevänä ja peitti
koko taivaan. Muumipeikko juoksi yli hiekan metsään ja
koko ajan hän huusi kaikin voimin:
— Silkkiapina! Ohoi! Missä sinä olet? Silkkiapina! Tule esille! Punainen kajastus antoi puiden alla
kaikelle kaamottavan leiman. —
—
136
Maassa ei liikkunut ainuttakaan elollista
olentoa. Kaikki
pikku
mönkijät
olivat
piiloutuneet maahan ja makasivat siellä hiljaa,
peläten ja odottaen. Muumipeikosta tuntui, että hän oli yksin
maailmassa, hän ei ollut koskaan elämässään
tuntenut itseään näin yksinäiseksi. Hän juoksi runkojen välissä, huusi,
kuunteli ja juoksi jälleen. Lopulta hän pysähtyi
ja katsoi kelloa. Ainoastaan
kaksitoista
minuuttia
oli
jäljellä. Hänen täytyi kääntyä takaisin. Vielä kerran hän huusi ja kuunteli
vastausta. Silloin
kuului
kaukaa
heikkoa
vikinää. Muumipeikko nosti käpälät suulleen ja
huusi uudelleen. Nyt vastaus kuului hieman lähempää. Ja sitten silkkiapina tuli hyppien läpi
lehdistön. — Sinäkö siinä, hän huusi ihastuneena. Hei, hei! Minä istuin juuri miettimässä... —
Meillä
ei
ole
aikaa
puhella,
Muumipeikko sanoi kiireesti. Tule mukaan, saat
appelsiinin. Mutta pian ennen kuin toiset syövät
sen. Täsmälleen viisi minuuttia oli jäljellä... Muumipeikko ei ollut koskaan juossut
näin kovasti. Kuuma ilma poltti hänen silmiään
ja suu oli aivan kuiva. Silkkiapina puhui ja nauroi hypellessään
puusta puuhun. —
—
137
— Appelsiineja, hän sanoi. Niitä en ole
nähnyt pitkiin aikoihin. Oletko varma, että ne
ovat oikeita? Jos jatkuvasti on näin lämmintä ja
hauskaa, niin saatpa nähdä, että täällä alkaa pian
joka paikassa kasvaa appelsiineja. Minä kuorin
ne aina omalla tavallani... Neljä minuuttia jäljellä! Nyt he näkivät rannan häämöttävän
puiden välistä... Kolme minuuttia! Hiekassa
oli
raskasta
juosta... Muumipeikko tarttui silkkiapinaa käpälään ja
syöksyi vuorta kohti. Hänen äitinsä seisoi luolan ulkopuolella
odottamassa. Hän huitoi käsivarsillaan ja huusi:
— Juoskaa! Juoskaa! He kompuroivat ylös vuorta, Mamma
tarttui heihin, paiskasi heidät luolaan ja kömpi
itse perästä. — Sinä ehdit takaisin! Niiskuneiti huusi
punastuen jälleen hitaasti. — Appelsiini, silkkiapina alkoi, mutta
vaikeni hämmästyneenä. Ulkoa kuului... sähisevä, valtava jyrinä! Kaikki
paitsi
hemuli
(joka
laski
postimerkkejä) ja Piisamirotta (joka oli tarttunut
pesuvatiin)
heittäytyivät
hiekkalattialle
ja
pitelivät lujasti kiinni toisistaan. Öljylamppu
sammui, ja tuli aivan pimeätä. Nyt pyrstötähti syöksyi alas maahan! Kello
oli
täsmälleen
neljäkymmentäkaksi
minuuttia ja neljä sekuntia yli kahdeksan. Kuului sellainen rätinä kuin miljoonia
—
—
138
raketteja olisi ammuttu yhdellä kertaa, kuin olisi
heitetty miljardeja koiranpommeja, ja koko
vuori tärisi ja vapisi. Hemuli
mätkähti
vatsalleen
postimerkkiläjälleen. Nipsu huusi hirveästi ja
Nuuskamuikkunen
painoi
hatun
nenäänsä
saakka tunteakseen itsensä varmemmaksi. Hehkuvat kivet ropisivat kuin sade katolla
olevaa ammetta vasten. Jyristen
ja
jyskyen
pyrstötähti
veti
liekehtivän häntänsä läpi koko laakson, metsän
ja yli vuoren ja syöksyi ulvoen edelleen
avaruuteen. Jos se olisi tullut vain vähän, vähän
lähemmäksi
maata,
olisi
kaikki
mennyt
nuuskaksi melkoisen varmasti. Nyt se sipaisi vain hännällään maata ja
katosi muihin aurinkokuntiin, jotka ovat niin
kaukana, ettei se koskaan löytänyt takaisin
maahan. Mutta luolassa olijat eivät tienneet, että
pyrstötähti oli jatkanut matkaansa avaruuteen. He uskoivat, että tämän kauhean ryskeen
jälkeen kaikki oli palanut ja poissa. Ehkä heidän luolansa oli ainoa, mitä oli
jäljellä koko maailmassa. He kuuntelivat ja
kuuntelivat, mutta ulkopuolella oli hiljaista. — Mamma, sanoi Muumipeikko. Onko se
nyt ohi? — Ohi on, pieni muumilapseni, hänen
äitinsä sanoi. Nyt on kaikki hyvin ja nyt voit
nukkua. Älä itke, Nipsu, enää ei ole mitään
vaaraa. — Se oli kauheata, sanoi Niiskuneiti
139
vapisten. — Minä en saanut appelsiinia, sanoi
silkkiapina. — Toisen kerran, Mamma vastasi. Minä
laulan nyt kehtolaulun, että te nukkuisitte. Ja sitten hän lauloi: Nukkukaa lapset, musta on yö
komeetat kulkee kun hetki lyö. Unta te nähkää
ja unohtakaa. Yö maan jo peittää, ei valoa näy,
pienet karitsaiset vain laitumella käy. Ja vähitellen he nukahtivat toinen toisensa
jälkeen ja luolaan laskeutui hiljaisuus. 13
Muumipeikko heräsi ensimmäiseksi. Pitkään aikaan hän ei tiennyt ollenkaan
missä oli. Sitten hän muisti kaiken ja hiipi varovasti
luolan suulle. Hän kohotti hiljaa huovan laitaa
ja kurkisti ulos. Oli mitä ihanin päivä... Taivas ei ollut
enää ilkeän punainen, sillä oli entinen hauska
sininen värinsä, ja aamuaurinko säteili sen
keskellä juuri kiillotettuna ja hienona. Muumipeikko istuutui maahan ja käänsi
—
—
13
140
kasvonsa auringonpaistetta kohti, sulki silmänsä
ja huokasi onnesta. Hetken kuluttua Niiskuneitikin ryömi ulos
luolasta ja istuutui hänen viereensä. — Taivas, aurinko ja vuori ovat sittenkin
jäljellä, hän sanoi juhlallisesti. — Ja meri, Muumipeikko kuiskasi. Kaukana taivaanrannassa meri loisti ja
kimmelsi kuin sininen silkki vyöryessään
rantojaan kohti. Laineet
liukuivat
pehmeästi
entisiin
uomiinsa
ja
muuttuivat
tummanvihreiksi
laskeutuessaan lepoon meren pohjaan. Kaikki uivat, kiemurtelevat ja ryömivät
eläimet, jotka olivat pelastautuneet alimpaan
liejuun,
puikahtivat
iloisina
läpinäkyvään
veteen, levät ja ahvenruohot kohosivat huojuen
ja alkoivat hitaasti kasvaa aurinkoa kohti. Ja taivaanrannasta tuli parvi kirkuvia
kalalokkeja, jotka alkoivat kaarrella rannikon
yläpuolella. Vähitellen kaikki luolassa olijat heräsivät
ja
tulivat
silmiään
räpytellen
ulos
auringonpaisteeseen. Hemuli oli ainoa joka ei ihmetellyt, että
maailma oli vielä olemassa. Hän kantoi postimerkkikansionsa alas
hiekalle ja sanoi:
— Nyt minä järjestän sen seitsemännen
kerran. Ja jos joku vielä panee toimeen
hulinoita, en tiedä mitä teen! 141
Alhaalla vedenrajassa Nipsu tanssi häntä
rusetilla, ja sitten hän lähti silkkiapinan kanssa
katsomaan
olivatko
ravut
paikoillaan
onnettomuuden jälkeen. — Nuuskamuikkunen, sanoi Niisku. Nyt
sinun pitää soittaa aamulaulu! Ja Nuuskamuikkunen otti huuliharppunsa
ja soitti kaikin voimin, sillä sekä pienet että
suuret äänet olivat tulleet takaisin. — No, sanoi Muumipappa, mitä profeetta
sanoo pienestä lasillisesta palmuviiniä kaiken
tämän jälkeen? — Ehkä maistuisi, mutta vain hyvin pieni,
Piisamirotta sanoi. Muumipeikko meni luolaan ja kaivoi
helmensä
esille. Sitten
hän
laski
ne
Niiskuneidin käpäliin. — Tästä saat, hän sanoi. Nyt voit koristaa
näillä itsesi joka puolelta ja tulla maailman
hienoimmaksi niiskuneidiksi. Mutta suurimman helmen hän antoi
äidilleen. —
Pieni
muumilapseni,
äiti
sanoi. Luuletko, että metsä on jäljellä ja talo ja
keittiöpuutarha? — Minä luulen, että kaikki on jäljellä,
Muumipeikko sanoi. Tule, mennään katsomaan! Jaana muutti maalta kaupunkiin Vietin lapsuuteni pienessä kylässä Oulun lähellä. Vanhemmillani oli maatila, ja minulla on 9 sisarusta. Olen ollut lapsesta  kiinnostunut kauneudesta ja muodista. Katsoin aina kaikki missikisat ja luin kaikki naistenlehdet tätini luona. Muutin heti peruskoulun jälkeen Ouluun, koska halusin opiskella kosmetologiksi. Vanhempani olivat kovin huolissaan, kun lähdin niin nuorena yksin kaupunkiin. Suoritin kauneudenhoitoalan perustutkinnon 19-vuotiaana. En ollut tyytyväinen Oulun työmahdollisuuksiin, halusin päästä sinne, missä kaikki tapahtuu, ja lähdin Helsinkiin. Alku oli hankalaa, koska en tuntenut alan ihmisiä. Opiskelin vielä lisää muoti- ja kauneusalaa, ja työharjoittelujen kautta sain tärkeitä kontakteja. Otin aktiivisesti yhteyttä lehtiin ja mallitoimistoihin. Vähitellen sain pieniä työkeikkoja. Nyt minulla on jo laaja asiakasverkosto ja olen ylpeä siitä, että minut tunnetaan. Kun tulin Helsinkiin, tein alussa töitä usein kurjalla palkalla, mutta samalla verkostoni kasvoi. Työ on kuitenkin tuottanut tulosta. Elämäni on nyt Helsingissä, ja ystävät ovat perheeni. Käyn kotikylässä aika harvoin. Elämä siellä maalla on niin erilaista, eikä minulla ole enää paljon yhteistä sukulaisten kanssa. Sukulaiset varmasti säälivät minua, kun minulla ei ole isoa perhettä ympärillä juhlapyhinä. Minä kuitenkin nautin, kun saan viettää joululomaa itsekseni, koska työni on kovin kiireistä ja tapaan työaikana paljon ihmisiä. Minulla on ollut useita miesystäviä, mutta en ole vielä halunnut sitoutua. Olen nyt seurustellut Mikon kanssa puolisen vuotta, mutta emme aio muuttaa yhteen. On kiva tapailla, mutta arvostan omaa tilaa ja vapautta. Työ vaatii minulta paljon, jos haluan pysyä mukana alan kehityksessä. Siksi en ole edes suunnitellut lasten hankkimista, vaikka olen jo 28-vuotias. Pirkosta ei tullut karjakkoa Olen syntynyt pienessä kylässä Keski-Suomessa. Asuin koko lapsuuteni samassa talossa. Vanhemmillani oli pieni maatila ja pieni talo, joka oli rakennettu sodan jälkeen. Se oli vaatimaton talo, koska vanhempani olivat hyvin köyhiä. Minulla on kolme siskoa ja yksi veli. Äiti ja isä olivat maanviljelijöitä. Heillä oli muutama lehmä ja muitakin eläimiä. He tekivät koko ajan työtä. Isä kävi joskus myös kodin ulkopuolella töissä, hän teki kaivoja ja rakensi vesijohtoja. Leikin lapsena siskoni ja naapurin tyttöjen kanssa metsässä, joka oli kotimme lähellä. Meillä oli kesäisin intiaani- ja lännensankarileikkejä. Pelasimme paljon pelejä. Koko kylän lapset urheilivat ja urheilukilpailussa kävimme kesän aikana usein. Leikin mielelläni kotileikkiä. Sain joululahjaksi nuken, jonka nimi oli Kerttu. Siskoni mielestä se oli typerä nimi nukelle, ja hän kiusoitteli minua siitä aina. Mutta nuken nimi oli silti Kerttu. Ja Kerttu oli ihana nukke. Minun lempiruoka oli karjalanpiirakat, joita äiti usein teki. Lapsena olin mielelläni auttamassa navettatöissä. Ruokin vasikoita ja lehmiä. Naapurin täti oli joskus sanonut, että minusta tulisi hyvä karjakko. Se jäi mieleeni ja puhuin itsekin, että minusta tulee karjakko. Ammattihaaveet muuttuivat, kun olin aloittanut lukion. Silloin halusin lastentarhanopettajaksi, mutta ei minusta tullut sitäkään. Olen tehnyt monenlaisia töitä ja käynyt erilaisia kouluja ja huoltanut perhettäni. Asun nyt taas maalla ja hoidan mieheni kanssa pientä tilaa. Sen lisäksi käyn kodin ulkopuolella töissä, jotta saamme kaikki laskut maksetuksi. Loppujen lopuksi minusta tulikin sosiaalityöntekijä. Anssi elää uusperheessä Olen kuusitoistavuotias ja asun äidin uuden perheen kanssa. Minulla on kaksi sisarpuolta. Vanhemmilla on yhteishuoltajuus, ja olen tavallisesti viikonloppuisin isän luona. Isälläkin on uusi vaimo, jolla on vielä pieniä lapsia edellisestä avioliitosta. Vanhemmat erosivat, kun olin kaksivuotias, joten en ole paljon surrut sitä. Minusta on ihan mukavaa, että on kaksi perhettä ja paljon sisaruksia. Tavallaan minulla on myös neljä mummoa ja pappaa, ja he kaikki hemmottelevat minua. Oikeastaan minulla on kolmaskin perhe, koska olen alkanut seurustella Lotan kanssa. Välillä melkein asumme hänen kotona. Hänen perhe on tosi kiva, viime talvena olin heidän kanssa Kanarialla. Sinkku-Arja lähti ulkomaille Kun asuin Keniassa ja tutustuin ihmisiin, puheenaiheeksi nousi usein perhesuhteeni. Olin 32-vuotias ja perheetön. Länsimaissa ei ihmetellä, vaikka on 32-vuotiaana vielä sinkku. Afrikassa  on toisin. Kenialaiset ystäväni olivat pahoillaan puolestani. ""Älä sure. Olet vielä niin nuori, että voit saada perheen."" he lohduttivat minua. Afrikkalaisille perheettömyys ja lapsettomuus ovat melkein pahinta, mitä ihmiselle voi tapahtua. Toinen mielenkiintoinen keskustelunaihe oli varallisuus. Valkoihoisia pidetään aina rikkaina. Kun kerroin, ettei minulle jäänyt Suomeen kuin pari huonekalua ja vanha polkupyörä, he ihmettelivät, missä minun koti on. Kerroin, että Suomessa erityisesti nuoret, kotoansa muuttaneet ihmiset asuvat vuokralla. Omakotitalokin rakennetaan usein vuokratontille. Tämä oli kenialaisille täysin käsittämätöntä: jos et omista maata, niin mihin sinut sitten haudataan, kun kuolet. Kun kenialainen kuolee, hänet haudataan suvun maalle, vaikka hän olisi asunut Amerikassa. Ne, jotka asuvat kaupungissa, omistavat aina palan maata kotiseudulta. Tähän liittyy myös se, että afrikkalaiselle ihminen on olemassa niin kauan kuin hänet muistetaan. Karita ei halua olla kodin taikakäsi Olemme olleet mieheni kanssa naimisissa 15 vuotta. Meillä on kolme lasta. Me emme ole uraputki-ihmisiä. Siksi me emme halua mukaan siihen oravanpyörään, joka tällä hetkellä on trendikästä. Perhe on meille ykkösarvo elämässä. Teemme molemmat osa-aikaista työtä, jotta meille jää tarpeeksi aikaa yhdessäololle. Vanhin tyttömme on jo koulussa. Nuoremmat lapset ovat päivät kotona joko minun tai mieheni kanssa. Välillä arki on penninvenyttämistä, koska emme tee täysiä työviikkoja. Kun minulla on vapaata, aika kuluu tosi nopeasti lasten kanssa ja kotona puuhaillessa. Tykkään ruuanlaitosta ja nautin siitä, kun likaiset pyykkivuoret katoavat, mutta siivoamisesta en pidä. Ja juuri kotitöistä me riitelemmekin. Minusta on epäreilua, että minun pitää tehdä melkein kaikki kotityöt, vaikka me molemmat käymme töissä. Kun minä tulen töistä, käyn ensin kaupassa ja sitten laitan ruuan perheelle. Illalla vielä saatan väsyneenä imuroida ja pestä pyykkiäkin. Ja kuitenkin mies on ollut koko päivän kotona lasten kanssa. Hän on hyvä isä ja leikkii paljon lasten kanssa, mutta voisi hän tehdä muutakin. Kun minulta palaa pinna, hän vain sanoo, ettei hänellä ole ollut aikaa laittaa astioita koneeseen tai kerätä leluja lattioilta. Minusta naisen ei tarvitse olla mikään kodin taikakäsi. Kyllä tasa-arvoisessa perheessä miehenkin täytyy tehdä kotitöitä. Jaana tykkää sinkun vapaudesta
Mulla on aamuisin tosi kiire. Herään seitsemältä, ja mulla on puoli tuntia aikaa laittaa itseni valmiiksi. Meikkaan, laitan hiukset ja nappaan jotain syötävää. Ja sitten pitää jo mennä. Teen stylistin ja maskeeraajan hommia eräälle mallitoimistolle. Meillä on tosi kiva työporukka. Me harrastetaan iltaisinkin yleensä jotain yhdessä. Töiden jälkeen mennään ehkä shoppailemaan tai johonkin leffaan. Olen 28-vuotias sinkku ja voin tehdä, mitä haluan. Onneksi. Välillä olen ajatellut, että pitäisikö jo vakiintua ja perustaa perhe, mutta se ajatus pelottaa. Niin monet eroavat ja lasten kanssa elämä on niin paljon vaivalloisempaa. Teen töitä freelancerina ja olen panostanut kontaktien luomiseen. Siksi minulla olisi nyt enemmän töitä, kuin voin tehdä. Jos olisin vuoden kotona vauvan kanssa, niin asiakkaat ehkä unohtaisivat minut, ja nuoret osaajat ottaisivat mun paikan. Parilla ystävälläni on lapsia, ja tuntuu, ettei heillä ole omaa aikaa. Olisi aika kamalaa luopua vapaudesta ja jäädä vain kotiäidiksi. Mä haluan vielä bailata ja matkustella. Mutta toisaalta biologinen kello jo tikittää. Samin mielestä lapset ovat kalliita
Olen avoliitossa. Asumme pääkaupunkiseudulla. Meillä on oma kerrostalokaksio. Avovaimoni Iina on työvoimaneuvoja, ja itse olen myyntiedustaja. Kierrän viikot ympäri Etelä-Suomea. Meillä ei ole lapsia, mutta avovaimolla on kova vauvakuume. Itse en vielä haluaisi lapsia. Lapsiperheet ovat niin kovilla. Meidänkin pitäisi vaihtaa asuntoa. Lapset tulevat muutenkin aika kalliiksi. Minun äitini toivoo jo kovasti lastenlapsia. Hän on sanonut, että jokainen lapsi tuo leivän tullessaan, mutta tosiasia on, että lapset ovat kalliita. Uusi farmariauto pitäisi hankkia, ja kun lapset kasvavat, harrastukset maksavat paljon. Lisäksi lapset sairastelevat paljon. Toisen pitäisi olla usein kotona hoitamassa lasta. Olen yrittänyt sanoa vaimolle, että hänen kannattaisi keskittyä nyt vain uraan. Minusta meillä on mukavampaa näin. Tuuli parantaa maailmaa
Synnyin pienessä länsirannikon kaupungissa 1980-luvun alussa. Vanhemmat erosivat kuitenkin pian syntymäni jälkeen, joten asuimme isoveljeni ja äitini kanssa kolmestaan. Äiti oli opettaja, enkä tykännyt, kun koulussa muut lapset kiusasivat minua sen vuoksi. Ala-asteella olin paljon omissa oloissani ja kirjoittelin runoja pikku vihkoihin. Yläasteella huomasin olevani erilainen kuin muut luokkani oppilaat. Ketään muuta ei tuntunut kiinnostavan eläinten oikeudet, ympäristökysymykset tai ihmisoikeusrikkomukset. Murehdin maailman tilaa ja olin vielä yksinäisempi kuin ala-asteella. Kahdeksannella luokalla tutustuin Luontoliittoon. Luontoliittolaisilla oli samantapaisia ajatuksia kuin minullakin. Aloin kulkea heidän kokouksissaan ja sain sieltä paljon uusia ystäviä. Aloin pukeutuakin eri tavalla. Lukiossa liityin myös Amnestyyn ja aloin toimia koulumme Amnesty-aktiivina. Amnestyn kautta olen kokenut, miten paljon ihmisoikeusasioihin voi vaikuttaa, jos vain on aikaa ja halua auttaa. Kirjoitamme kirjeitä ja sähköpostiviestejä mm. mielipidevankien puolesta ja pyrimme keräämään lisää jäseniä Amnestylle. Tällä hetkellä olen siis aktiivisena toimijana sekä Luontoliitossa että Amnestyssä. Olen juuri kirjoittanut ylioppilaaksi ja pyrin yliopistoon opiskelemaan biologiaa tai aluemaantiedettä. Linhin velvollisuus on auttaa sukulaisia
Tulin Suomeen Kamputseasta 10 vuotta sitten. Minulla on ollut Suomen kansalaisuus kaksi vuotta. Suomessa elämä on muuttunut. Minulle ja miehelle tuli ero, ja minun piti ottaa itse vastuu toimeentulosta. Olen nyt yksinhuoltaja. Lapset opiskelevat jo ammattia. Työnteko on tärkein arvo minun elämässä. Teen kolmea osa-aikatyötä, koska haluan, että lapsilla on hyvä elämä. Minun mielestä kotimaa on siellä, missä on työ. Minun elämä on nyt Suomessa. Pidän kuitenkin tiiviisti yhteyttä sukulaisiin kotimaassa. Minun lähtökulttuuriin kuuluu, että perheessä vanhempi auttaa nuorempaa. Viime vuonna minun nuorempi veli teki konkurssin. Lähetin kesän palkkarahat veljelle. Minun kaikki säästörahat menivät, ja jouduin pyytämään raha-apua myös Suomessa asuvalta serkulta. Minun lapset olivat vihaisia, koska heidän mielestä minun ei tarvitse auttaa aikuista veljeä. Riikka kierrättää Olen asunut lapsuuteni maalla Pohjois-Suomessa. Minun perhe on hyvin uskonnollinen, ja muistan lapsuudesta tarkasti pyhäkoulut ja lastenleirit kesäisin. Myöhemmin olin ohjaajana lasten- ja nuortenleireillä ja kuljin muutenkin vain oman seurakunnan piireissä, koska siellä oli turvallista ja tuttua. Lapsena halusin aina sairaanhoitajaksi, koska halusin auttaa ihmisiä. Pienestä kylästä on kuitenkin vaikea löytää työtä, joten muutin lähikaupunkiin. Siellä minulla ei ollut heti tuttuja, enkä löytänyt enää sopivaa seurakuntaa, jossa olisin voinut tutustua ihmisiin. Olin töissä jonkin aikaa päiväkodissa ja sairaalassa, mutta pian huomasin, että kaipasin vähän erilaista työtä. Tutustuin erääseen ruotsalaiseen tyttöön, joka opiskeli tanssia, ja kiinnostuin itsekin. Minä olen aina ilmaissut itseäni liikkumalla ja hain opiskelemaan tanssia Tukholmaan. Nyt tiedän, että olen valinnut oikean alan. En enää kulje seurakunnan piireissä vaan olen muuttanut aika radikaalisti elämäntapojani. En elä mitään kahdeksasta neljään elämää, vaan olen eräänlainen vapaa taiteilija. Perhe vähän ihmettelee minun elämäntapaa, kun asun lähiössä vähillä rahoilla. Sairaanhoitajanakin olisin saanut enemmän rahaa kuin nyt. Mutta raha ei ole minulle tärkeää. Kuljen paljon kirpputoreilla ja teen myös löytöjä purkulavoilta. Olen kalustanut koko yksiöni kirpparihuonekaluilla ja olen tosi tyytyväinen tulokseen. Töitä on aika vähän, mutta opetan lapsille tanssia sivutoimisesti ja joskus teen koreografioita. Minusta on ihanaa olla vapaa. Enää en voisi elää tiiviissä seurakuntayhteisössä, koska haluan ajatella vapaasti. Äiti kävi minun luona kylässä ja järkyttyi, kun kerroin, että löysin aamiaisleivät kaupan roskiksesta. En halunnut järkyttää äitiä, mutta minusta on tärkeää, että jokainen saa itse vapaasti aikuistua ja valita oman elämäntavan. Niina on työnantajan unelma Minun ammatti on sairaanhoitaja. Olen nyt 29-vuotias. Valmistuin sairaanhoitajaksi seitsemän vuotta sitten, mutta en ole vielä saanut vakituista työtä. Valmistumisen jälkeen tuurasin aluksi lähihoitajien kesälomia. Viimeiset viisi vuotta olen työskennellyt sairaanhoitajana Turun seudulla monissa sairaaloissa. Pisin työsuhde on kestänyt viisi kuukautta. Töitä on ollut koko ajan tarjolla. Työttömänä olen ollut hyvin vähän. Mutta on vaikeaa elää muutaman viikon pätkissä. Lisäksi on vaikeaa aina hypätä uuteen työhön, uudelle osastolle. Kaikessa ei voi olla ammattilainen. Toisaalta, hyvä puoli tässä on se, että opin koko ajan uutta. Tylsää ei ole ollut, mutta mieluiten haluaisin saada pysyvän työpaikan. Olisi kiva, jos olisi samat työkaverit ensi viikollakin. Haluaisin tietää etukäteen, mitä ensi viikolla teen. Tulevaisuus tuntuu nyt aika epävarmalta ja työmotivaatio alkaa olla hukassa. On raskasta olla koko ajan joustava. Asuntoakaan en voi ostaa, koska pätkätyöläisen on vaikeaa saada pankista lainaa. Tarvitsisin ainakin hyvät takaajat. Virkoja ei kuitenkaan tällä alalla ole kovin usein auki. Sitä paitsi monet virat muutetaan nykyään toimiksi. Eilen viimeksi jätin paperit yhteen kotisairaanhoitajan toimeen, joka oli auki Turussa. Luultavasti en sitä paikkaa saa. Yritän kuitenkin aina ajatella positiivisesti. On hyvä, että töitä on nyt. Lisäksi olen oppinut elämään tässä hetkessä. Elämä on nyt. En tee mitään viiden vuoden suuria suunnitelmia, koska tulevaisuudesta ei tiedä. Erkin viriili vanhuus Synnyin* sodan jalkoihin ja kuulun siksi suuriin ikäluokkiin. Minun ammatti on laborantti, ja olin 70-luvulla jonkin aikaa töissä isossa kemiantehtaassa. Muutimme kuitenkin toiselle paikkakunnalle, ja siksi vaihdoin työpaikkaa. Jäin viime vuonna varhaiseläkkeelle kunnan kiinteistönhuoltajan työstä, koska minulla on vähän terveysongelmia. Minulla oli mukavia työkavereita, ja meillä oli hyvä työilmapiiri. Minulla on kolme aikuista lasta, joilla on omat perheet. Minä olen ylpeä isoisä. Perhe on minulle tärkein  elämässä. Olen paljon tekemisissä lasteni kanssa, koska minusta on tärkeää, että me olemme läheisiä. Hoidan lastenlapsiani usein ja autan lasten perheitä myös muuten. Minä erosin vaimosta 15 vuotta sitten. Hän asuu nyt muualla. En ole yksinäinen, vaikka asun yksin. Minulla on paljon harrastuksia. Käyn harrastajakirjoittajapiirissä ja kirjoitan minun omaa elämäkertaa. Haluan antaa sen muistoksi lapsille. Olen saanut myös tuttuja eläkeläisten tietokonekursseilta. Minun mielestä eläkeläisenäkin on tärkeää harrastaa ja olla ihmisten kanssa. Jos olen vain kotona, olen heti vanha ja sairas, mutta kun olen ystävien kanssa, olen terve nuori leijona. Teemu: työ isältä pojalle Isäni oli koko elämänsä töissä firmassa, joka vei tekstiilejä Neuvostoliittoon. Minä olin jo koulupoikana kesätöissä siellä. Kun pääsin peruskoulusta, sain sieltä työpaikan. Aika pian perustin perheen ja rakensin talon. Tulevaisuus näytti turvatulta. Kukapa olisi osannut arvata, että Neuvostoliitto hajoaa. Idänkauppa tyrehtyi ja firmalla alkoi mennä huonosti. Johto yritti kyllä löytää uusia markkinoita, mutta se ei onnistunut. Ensin työntekijöitä lomautettiin ja viimein vuonna 1994 minut irtisanottiin. On arvioitu, että kun Neuvostoliitto hajosi, Suomesta hävisi 30 000 työpaikkaa. Minun työpaikkani oli yksi niistä. Olin pari vuotta työttömänä. En saanut töitä, koska minulla ei ollut ammatillista koulutusta. Viimein lähdin opiskelemaan merkonomiksi kauppaopiston aikuislinjalla. Valmistumisen jälkeen olen ollut marketin kassalla. Minulla on määräaikainen työsopimus, jota jatketaan puolivuosittain. Lisäksi olen ollut kiireaikaan apuna tuttuni tilitoimistossa. Merkonomin on aika vaikea löytää vakituista työpaikkaa, joten nyt olen miettinyt jatko-opintoja. Minua kiinnostaa tietotekniikka, joten haen ehkä datanomikoulutukseen. Se täydentäisi sopivasti merkonomin osaamista. Isäni eli aikana, jolloin töihin pääsi ilman koulutusta. Usein oltiin samassa työpaikassa koko työura. Työntekijä uskalsi luottaa tulevaisuuteen ja rakentaa elämää kotipaikkakunnalla. Nyt tulevaisuus on epävarmaa eikä kaikille ole vakituista työtä. Me olemme vaimon kanssa jopa miettineet muuttoa työn perässä Etelä-Suomeen. Toivottavasti ei kuitenkaan tarvitse lähteä. Antti hyppäsi oravanpyörästä
Opiskelin nopeasti diplomi-insinööriksi lukion jälkeen Espoossa. Tein diplomityöni suurelle suomalaiselle it-yritykselle ja pääsin valmistumisen jälkeen suoraan sinne töihin. Työ oli jännittävää ja kiireistä. Oli mielenkiintoista olla teknologian kehityksessä mukana. Ylenin nopeasti tiiminjohtajaksi ja olin myös pari vuotta komennuksella Singaporessa. Minulla ei oikeastaan ollut vapaa-aikaa, koska illatkin kuluivat usein liiketapaamisissa. Verkostoituminen ja suhteiden luominen oli tärkeää. Kymmenen työvuoden jälkeen aloin väsyä kiireiseen tahtiin ja kaivata vähän muutakin. Yksi työkaveri sairastui burnoutiin, ja minullakin alkoi olla jo stressin oireita ja univaikeuksia. Samoihin aikoihin minun ukki kuoli. Hän oli testamentannut minulle pienen veneveistämön. Lapsena ja nuorena autoin häntä usein verstaalla. Tykkäsin tehdä töitä käsillä. Tein päätöksen nopeasti: jätin it-alan työn. Olin säästänyt mukavan pesämunan, ja sen avulla lähdin opiskelemaan veneenrakentajaksi. Palasin kotiseudulle ja jatkoin ukin yritystä. Palkkani on nyt paljon pienempi kuin aikaisemmin, mutta työtahti on rauhallinen. Olen joutunut luopumaan monista materialistisista elämänarvoista, kuten lomamatkoista Karibialle, mutta tilalle olen saanut aikaa. Saan tehdä töitä käsillä ja näen joka päivä konkreettisesti työn tuloksen. Puuveneessä on sielu. Myyntiedustaja Patrikin työpäivä
Edustan firmaa, joka tuo maahan vapaa-ajan sporttisia vaatteita. Kierrän työkseni urheiluliikkeissä ja marketeissa. Minun työalueeni on Lounais-Suomen ja Satakunnan piiri. Tälle päivälle olin sopinut käynnit Turun seudulle. Asun avovaimoni ja kahden tyttäreni kanssa Porissa. Lähdin ajamaan kohti Paimiota kello 7.00. Oli vielä pimeää ja satoi vähän räntää. Väsytti, koska faksasin tilauksia pääkonttoriin vielä myöhään illalla. Onneksi sain kahvia, kun pääsin ensimmäisen asiakkaan luo. Tällä kertaa hän ei ostanut kuitenkaan mitään, koska hänellä oli vielä vanhaa varastoa jäljellä. Sovimme, että tulen esittelemään kevätmallistoa kuukauden kuluttua. Kävin Paimiossa vielä Supramarketin urheiluosaston sisäänostajan luona, ja teimme kauppoja. Paimiosta jatkoin suoraan Turkuun, jossa nappasin nopeasti syötävää BestBurgerista. Sitten minulla olikin jo kiire CoolSportiin. Siellä on vähän vaikea asiakas. Hän haluaa, että esittelen aina kaiken perusteellisesti, mutta kauppoja syntyy harvoin. Olin ärtynyt, kun olin taas kantanut kaikki mallikansiot ja laukut myymälään, ja asiakas teki melko pienen tilauksen. Päätä alkoi särkeä, ja lopetin työpäivän vähän aikaisemmin. Päivä oli melko huono, laskeskelin provisiopalkkaani illalla hotellihuoneessa enkä ollut tyytyväinen. Soitin vaimolle ja lapsille. Olisi ollut mukava ajaa kotiin, mutta seuraavan päivän käynnit olivat vielä aikaisin aamulla Turussa. Kävin saunassa ja syömässä ja menin nukkumaan. Päivät vaihtelevat kovasti ja pitää ajatella positiivisesti. Viime kuussa olin yrityksemme kolmanneksi paras myyjä ja sain lahjaksi juhlavan ravintolaillallisen vaimon kanssa. Huomenna on varmasti taas parempi päivä. Sihteeri Eijan työpäivä
Työskentelen oppilaitoksessa sihteerinä. Työpäiväni alkaa kello kahdeksan. Avaan aina ensin oppilaitokseen tulleen postin. Sitten luen oman sähköpostin, jossa on aina yllätyksiä. Näistä molemmista tulee paljon jatkotyötä. Kaikki lähtevä ja tuleva posti täytyy diarisoida. Joskus tulee postia ihmisille, jotka eivät enää ole meillä töissä, ja minun täytyy ilmoittaa lähettäjille asiasta. Sitten teen arkistointityötä ja hoidan rehtorin kanssa paperiasioita. Vien esimerkiksi sopimuksia allekirjoitettavaksi. Hoidan rehtorin puolesta myös koulutusten hankintaan ja työsopimuksiin liittyviä asiakirjoja. Lisäksi vastaan puhelimeen ja ohjaan kyselijöitä eteenpäin oikealle henkilölle. Hoidan työntekijöiden matkajärjestelyt. Vien työntekijöiden matkamääräykset kehityspäälliköille ja sen jälkeen rehtorille. Hoidan juna- ja lentolippujen varaukset, kilpailutan bussit ja varaan hotellit. Minun täytyy huolehtia matkalle lähtevien vakuutuksista. Tänään minun piti lisäksi tilata henkilökunnalle uusia käyntikortteja. Tehtäväni on kirjoittaa asiakirjoja. Minun vastuulla on myös tarkistaa, että asiakirjat ovat oikeanmuotoisia ja niissä on oikeat logot. Päivän aikana teen esitepohjia ja lähetän niitä eteenpäin. Vastaan lehti-ilmoitusten sisällöstä ja toimitan ne lehteen. Minä huolehdin myös todistuksista: ensin teen listat koulutukseen osallistuneista ja sitten kirjoitan todistukset. Tänään vuorossa oli työturvallisuuskortin suorittanut ryhmä. Lopuksi kirjasin tiedot oppilaitoksen tietokantaan ja postitin todistukset opiskelijoille. Oppilaitoksessa käy päivittäin vieraita, ja minä esittelen heille talon toimintaa ja tiloja. Tapaan usein esittelijöitä, jotka tulevat tarjoamaan esimerkiksi toimistotarvikkeita tai liikelahjoja. Jos jollakin työntekijällä on merkkipäivä, minä ostan lahjan ja huolehdin onnittelutilaisuuden järjestämisestä. Järjestän ohjelmaa myös henkilökunnan koulutus- ja virkistyspäiviin. Lisäksi päivitän oppilaitoksen Internet-sivuja ja Intra-verkkoa sekä oppilaitoksen sisäistä puhelinluetteloa. Kaupan alan autonkuljettaja Mikan työpäivä Olen kuljettanut tavaraa vuodesta 1981, mutta vuodesta 1991 olen ollut saman myymäläketjun palveluksessa. Tänään lähdin töihin puoli yhdeltätoista aamupäivällä. Työaika loppui periaatteessa puoli neljältä, koska tein viime viikolla paljon ylitöitä, mutta käytännössä lähdin töistä kello kuusi. Työvuoro on noin 10 tuntia, ja me ajamme kolmessa vuorossa. Työvuorot voivat kuitenkin venyä kellon ympäri. Toinen vuoro alkaa kello 16.00 ja kolmas vuoro kahden kolmen aikaan yöllä. Töitä saattaa olla kuusi päivää viikossa. Työvuorojen välissä pitää olla yhdeksän tunnin tauko. Pisin reittimme on noin 900 kilometriä. Lain mukaan neljän ja puolen tunnin ajon jälkeen pitää olla 45 minuutin tauko. Tauon aikana käyn yleensä huoltoasemalla syömässä jotain. Autossa on lakisääteinen ajopiirturi, joka kontrolloi ajamista ja taukoja. Poliisit usein pysäyttävät kuljettajia ja tarkistavat ajopiirturin. Ajan ajoneuvoyhdistelmää, jossa on nuppi ja kärry. Auton pitää olla koko ajan menossa, jotta työ olisi firmalle taloudellisesti kannattavaa. On tärkeää pysyä aikataulussa joka säällä, koska seuraava kuski on valmiina lähtöön, kun minä palaan, ja tavaroiden pitää olla ajoissa myymälöissä. Kun menen töihin, lastaan ensin kuorman trukilla. Lastaukseen kuluu pari tuntia. On tärkeää osata lastata kuorma oikein, koska kuljettaja on vastuussa siitä, että tavarat eivät irtoa. Matkan varrella pysähdymme useassa myymäläketjun liikkeessä ja tavarat täytyy sijoitella oikeaan purkujärjestykseen.",book
"Joskus myymälöistä tulee myös esimerkiksi tyhjiä rullakkoja kyytiin. Myymälät sijaitsevat usein kaupungin keskustassa. Meidän auto on yli 20 metriä pitkä ja kuskin täytyy olla taitava, että osaa peruuttaa ahtaissa paikoissa. Kuljettajan pitää pysyä rauhallisena, vaikka henkilöautoilijat saattavat usein hermostua ja tyyttäillä. Auto on kuljettajan vastuulla. Kuljettajan tehtävä on tarkistaa, onko auto ajokunnossa. Pitää tarkistaa öljyt, valot ja renkaiden pultit. Talvella lämmön vaihtelut ovat niin suuria, että pultit saattavat irrota. Lisäksi pitää tarkistaa, että renkaissa on ilmaa. Kuljettaja myös tankkaa auton itse ja vie tarvittaessa huoltoon. Minulla ei ole alan koulutusta, mutta nykyään uusilta työntekijöiltä vaaditaan kuljetusalan perustutkinto. Työ on aika raskasta, minäkin olen ollut sairaslomalla selkäongelmien vuoksi. Suomessa talvi vaikeuttaa ajamista, kesällä on helpompaa. Työajat ovat hankalia, varsinkin jos on perhe. Ajaminen on epäsäännöllistä ja aika yksinäistä työtä. Nykyään kuljettajat eivät enää paljon auta toisiaan, koska työtahti on kiireisempi. Sen takia ala ei houkuttele nuoria ja voi olla, että tulevaisuudessa on pula kuljettajista. Tämä on kuitenkin kutsumustyö. En haluaisi vaihtaa työtä varastotyöhön, koska ajaessa maisemat vaihtuvat ja liikkuminen on minulle tärkeää. Nuoriso-ohjaaja Annun työpäivä Työpäivä alkoi kello kolme iltapäivällä. Lähdin heti kauppaan ostamaan kahvilaan tarvikkeita, jotta saatiin tehtyä nuorille pitsaa ja muuta mukavaa. Tiskasin pari koneellista. Myin parille nuorelle karkkia ja limsaa. Nuorisotyöntekijän täytyy siis hallita myös astianpesukoneen ja kassakoneen käyttö. Kyselin nuorilta viikonlopusta ja sain epämääräisiä vastauksia. Puoli viiden maissa pidimme palaverin työkavereiden kanssa. Samalla join kupillisen kahvia ja söin pitsan palan. Kävimme läpi viikonlopun tapahtumia. Nuorilla oli ollut vauhdikas viikonloppu: nuorisotalon pihassa oli ollut joukkotappelu, poliisi oli saanut kiinni 14-vuotiaan rattijuopon ja 16-vuotiaan humalaisen mopoilijan. Mietimme yhdessä, mitä näiden nuorten kanssa voi tehdä ja miten heidät saisi järkiinsä. Päätimme jututtaa nuoria ja yrittää takoa heille järkeä päähän. Otin heti yhden nuorukaisen puhutteluun, mutta hän ei halunnut puhua asiasta. Tuntui, että 
nuoret olivat hieman säikähtäneitä viikonlopun tapahtumista. Nuorisotalolle oli tullut uusi harjoittelija sosiaalialan koulutuksesta. Pelasin hänen kanssa pari erää biljardia ja perehdytin häntä työhön. Pelaamisen jälkeen siirryin takaisin kahvioon tiskaamaan ja laittamaan uusia tavaroita tarjolle. Sitten eräs nuori haki minut pelaamaan biljardia. Samalla juttelimme koulunkäynnin tärkeydestä ja hänen tulevaisuuden suunnitelmista. Ohimennen mainitsin viikonlopun tapahtumista ja neuvoin häntä pysymään erossa hankaluuksista. Hän kuunteli, mutta ei vastannut. Toiselle nuorelle tarjosin karkkia ja juttelin mukavia. Myöhemmin tyttö antoi minulle käteen lapun, jossa luki: ""Annu aurinkoni! Annu on valo mun pimeydessä, loistaa kirkkaana päivittäin."" Siitä tuli hyvä mieli ja tunsin, että teen tärkeää työtä. Nuoriin pystyy vaikuttamaan yllättävän vähällä joskus, kun taas toisinaan tuntuu kuin hakkaisi päätä seinään. Tässä työssä pitää olla kieli keskellä suuta, sillä nämä nuoret muistavat kaiken, mitä puhut. Puoli kahdeksalta tuli rauhallinen vartti. Kaikki nuoret hävisivät jonnekin. Otin kahvikupin ja katselin tv:tä. Sitten taas tiskasimme ja järjestimme keittiötä. Laitoimme kahvikupit valmiiksi Romaniasiain neuvottelukunnan kokousta varten. Piti olla tarkkana, koska astiat eivät saa olla rikkinäisiä. Romanikulttuurissa ihmiset eivät juo rikkinäisistä kupeista. Juttelin yhden romaninaisen kanssa heidän koulutustarpeesta. Naiset haluaisivat pukuompelukursseja ja miehet atk-koulutusta. Rouva kertoi, että yhä useammat romanit haluavat lähteä koulutukseen. Hän kertoi myös, että tällä hetkellä kaikki romanilapset käyvät koulua ja peruskoulusta pääsevätkin ovat hakeneet ammatillisiin kouluihin. Lupasin tulla heidän kokoukseen kuuntelemaan koulutustarpeita. Kello 20.15 aloimme laittaa paikkoja kiinni. Siivosimme ja laitoimme tietokoneet kiinni. Laskimme kahvion kassan. Päivä oli ollut melko rauhallinen. Viimeiset asiakkaat lähtivät yhdeksältä. Lukitsin ovet. Takaisin työelämään
Olen Anne Anttila, kahden lapsen äiti. Viljo on eskarissa* ja Veera päiväkodissa. Veeralla on nyt uhmaikä: eilen päiväkodista otettiin yhteyttä minuun ja kerrottiin, että Veera on purrut toisia lapsia. Olen neuvoton. Yksinhuoltajana on muutenkin hankalaa. Menin naimisiin ensirakkauteni kanssa, mutta pari vuotta sitten erosimme. Olen ollut kotihoidon tuella lasten kanssa tähän . Nyt tuki loppui, koska Veera täytti kolme. Haluaisin jo kovasti päästä työelämään, lapset ovat ihania, mutta olen kyllästynyt kotona olemiseen. Ammatillinen osaaminenkin alkaa olla jo ruosteessa. Lukiossa olin hyvä matematiikassa ja kiinnostunut kaupan alasta. Siksi opiskelin merkonomiksi. Opiskeluaikana tein oman alan töitä kesäisin pienessä kangastukkuliikkeessä, jossa hoidin myös laskutusta. Vuonna-96 pääsin samaan firmaan tekemään äitiysloman sijaisuuden. Työssä huomasin, että en osannut tarpeeksi hyvin ruotsin kieltä. Siksi ilmoittauduin asiakaspalveluruotsin kurssille. Kurssin jälkeen jäin kuitenkin aika pian äitiyslomalle. Minulla on siis aika vähän työkokemusta ja se harmittaa. Pelkään, että minun on vaikea löytää työtä, koska olen ollut monta vuotta kotona. Nykyään työelämä muuttuu nopeasti ja kaupan alan töissä tarvitaan paljon atk-osaamista. Minä en ole päivittänyt omia taitojani, joten ehkä pitäisi mennä taas kurssille. Minulla on paljon harrastuksia. Käymme tyttöporukalla usein tanssimassa. Joskus käyn sauvakävelyllä. Lapsesta  olen kuulunut 4H-yhdistykseen** ja olen vieläkin aktiivisesti mukana toiminnassa. Tänä kesänä teemme retken Lappiin. Minä olen hoitanut matka järjestelyt ja suunnitellut ohjelmaa. Olen mielestäni hyvä organisoimaan ja idearikas. Minulla on taas uusi loistava idea: perustan romanttisten elokuvien kerhon sinkuille. Ties vaikka tapaisin itsekin siellä elämänkumppanin. Toivon, että tulevaisuudessa minulla on vakituinen työpaikka ja että löytäisin turvallisen miehen, jonka kanssa voisi jakaa vastuuta perheestä. Vesan työhaastattelu Vesa on hakenut työhön kotikaupunkinsa matkatoimistoon, joka välittää aktiivilomia, esimerkiksi laskettelu-, sukellus- ja kiipeilymatkoja. Hänet on kutsuttu haastatteluun. Vesa on varma, että hän saa paikan, koska hänellä on oikeanlaista työkokemusta. Vesa saapuu haastatteluun suoraan kuntosalilta salihousuissa ja lenkkareissa. Hänen perässään leijuu hien vieno tuoksu. Vesa on viisi minuuttia myöhässä. Vesa: Terve! Haastattelija Marketta Mielenrauha: Hyvää päivää. Ja sinun nimesi on? Vesa: Vesa Lemminkäinen. H: Kröhöm.. .Olet hieman myöhässä. Istu, ole hyvä. Kertoisitko itsestäsi? V: Joo, mä oon Vesa, 38-vuotias sinkku ja aion pysyäkin. Mä olisin teille just se oikea työntekijä. H: Jaahas, kertoisitko vähän lisää, että minäkin vakuuttuisin. V: Tota noin, mulla on pitkä kokemus alalta: oon ollut hiihdonopettajana Sveitsissä ja baarimikkona . Ja matkaoppaana siellä ja täällä, yhteensä 10 vuotta. Eli kokemusta kyllä riittää, ja osaan nämä hommat. Ja on mulla alan koulutuskin. H: No, tämähän kuulostaa ihan lupaavalta
pimpelipompelipom... (Vesan kännykkä soi)
V: Sori, mä otan äkkiä tän puhelun. ***
V: No niin, mihinkäs me jäätiin? H: Miksi haet juuri tätä paikkaa? V: No, ajattelin viipyä hetken aikaa täällä kotikaupungissa. Oon ajautunut jo nuorena matkailualalle, enkä ole vielä muutakaan keksinyt. H: Oletko valmis sitoutumaan? Minkälaisia urasuunnitelmia sinulla on? Me haemme henkilöä, joka on valmis sitoutumaan pitkäaikaisesti tämän uuden yrityksen kehittämiseen. V: No mä en kyllä voi luvata mitään. Tää sinkkuelämä on kato tällasta, että täytyy olla vapaa lähtemään, kun siltä tuntuu. H:Mitkä ovat tarpeesi perheen ja vapaa-ajan suhteen? V: Mä olen tosi aktiivinen, nytkin tuun suoraan salilta. H: Siltä se kyllä näyttää. V: Heh, joo. Tykkään pukeutua rennosti, en oo mikään kravattimies. Mä laskettelen, kiipeilen ja sukellan. Siks oliskin välttämätöntä, että olis pitkä talviloma, sellanen kuukausi. Ja sitten viikonloppuisin täytyy kyllä juhlia, niin että en kyllä mielellään tee lauantaita. H: Hm, no niin, no nämä ovat tietysti neuvottelukysymyksiä, mutta periaatteessa meillä käy paljon asiakkaita lauantaisin. Voisitko sitten kertoa, millainen on mielestäsi hyvä työpaikka ja hyvä esimies? V: Mulla on kyllä tähän  ollu monta huonoa esimiestä, esimerkiks risteilyaluksella meidän pomo nipotti koko ajan ja oli joustamaton työaikojen kanssa. Ja Kreikassa oli hankaluuksia palkanmaksujen kanssa. Että mä tykkään, että johtajan pitäis olla reilu ja ymmärtää työntekijöitä. H: Oletko tottunut toimimaan paineen alla? V: No mä olen tehnyt paljon sesonkityötä. Koen olevani vahvoilla, kun on kiire. Oon taitava organisoija, ja sitähän matkailualalla tarvitaan. Osaan selvittää nopeasti yllättäviä ongelmatilanteita. H: No sehän kuulostaa ihan hyvältä. Olisiko sinulla jotain kysyttävää meidän toiminnastamme? V: No ei mulla oikeastaan. Mun täytyis nyt varmaan mennä, kun mulla on vielä toinen haastattelu. Mutta te varmaan sitte soitatte mulle. H: Meillä on tässä vielä muitakin hakijoita. Ilmoitamme kyllä kaikille päätöksestä. Annen työhaastattelu Anne kutsutaan haastatteluun televiestintäyritykseen. Hän on ollut aika pitkään kotona lasten kanssa ja häntä jännittää palata takaisin työelämään. Anne tietää, että haastattelussa kysytään tästä asiasta, ja hän on miettinyt vastauksia etukäteen. Anne on lukenut Internetissä yrityksestä sekä seurannut yrityksen lehti-ilmoittelua. H: Hei ja tervetuloa. Minä olen henkilöstöpäällikkö Raija Ryhdikäs. Ole hyvä ja käy istumaan. A: Hei. Kiitos. Minä olen Anne Anttila. H: Aloitetaan sitten. Kuvaile itseäsi muutamalla adjektiivilla. A: Olen sosiaalinen, yhteistyökykyinen, nopea oppimaan uutta. Olen tarkka ja täsmällinen, minusta ne ovat sihteerin tärkeimpiä ominaisuuksia. H: Olet ollut pitkään kotona ja koulutuksestasi on jo aikaa. Oletko päivittänyt osaamista? A: Olen kyllä käynyt ruotsin kielen kurssin ja nyt olen menossa atk-iltakurssille. Minusta oli tärkeää olla kotona, kun lapset olivat pieniä. Lisäksi se aika opetti itsetuntemusta ja organisointikykyä. Myös kekseliäisyys ja luovuus ovat kehittyneet. H: Mitä odotat tältä työltä? A: Haluan oppia uutta ja odotan, että pääsen työskentelemään erilaisten ihmisten kanssa. H: Mitkä ovat heikkoutesi? A: En ole kovin kilpailuhenkinen ja olen vähän ujo. Minun mielestäni kuitenkin työyhteisössä tarvitaan myös pakertajia*, joilla on hiljaista tietoa. H: Missä sinä näet itsesi viiden vuoden kuluttua? A: Toivoisin tietysti, että saan tämän paikan ja että olen voinut kehittää itseäni tässä työssä. Ehkä olen edennyt uusiin tehtäviin. Minua kiinnostaisi esimerkiksi uusien työntekijöiden perehdyttäminen. Tietysti toivoisin, että pysyisin terveenä ja perheessä olisi kaikki hyvin. H: Niin, sinullahan on kaksi lasta. Onko suunnitelmissasi vielä perheenlisäys? A: Tässä vaiheessa aion keskittyä työhön. H: Mitä haluaisit tietää meidän yrityksestä? A: Luin teidän Internet-sivuilta, että olette laajentamassa voimakkaasti yritystänne. Tarkoittaako se, että työtehtävät muuttuvat nopeasti? H: Muutoksia varmasti tulee, onhan tämä nopeasti kehittyvä ala, mutta me kyllä annamme tarvittavan lisäkoulutuksen. Joonas sairastaa nettiriippuvuutta Olen 24-vuotias, eikä minulla ole vielä ammattia eikä työpaikkaa. Aloitin juuri työharjoittelun kaupungin mediapajalla. Suoritin lukion viidessä vuodessa ja sain ihan hyvät paperit. Olisin ehkä voinut päästä ylioppilaaksi jo aikaisemmin, mutta luokattomassa lukiossa pitää ottaa itse vastuu kurssien suorittamisesta, enkä ollut kovin hyvä siinä. Harrastan tietokoneita ja illat kuluivat koneen kanssa. Äiti halusi, että haen ammattikorkeakouluun. Sain sieltä opiskelupaikan tradenomilinjalla ja muutin opiskelija-asuntoon. Alusta asti opiskelu vaikutti vähän tylsältä, ja koska opiskelija-asunnoissa oli ilmainen laajakaista, viihdyin enemmän Internetissä kuin koulussa. Vähitellen vuorokausirytmi kääntyi niin, että valvoin yöt ja nukuin päivät. Opiskelusta ei tullut mitään, ja vuoden kuluttua minulla oli vain kymmenen opintoviikkoa. Kela katkaisi minulta opintorahan. Jouduin muuttamaan takaisin kotiin. Vanhemmat olivat vihaisia minulle. Lopetin opinnot ja makasin kotona vuoden päivät. Äiti yritti järjestää asioitani, mutta en jaksanut yrittää mitään ja olin masentunut. Olin viikon työharjoittelussa mikrotukitehtävissä, mutta se loppui, kun en jaksanut aamulla mennä kahdeksaksi työhön. Nyt asiat ovat paremmin. Käyn terapiassa nuorisopolilla ja olen tajunnut, että minulla on nettiriippuvuus. Olen sopinut terapeutin kanssa, että käytän tietokonetta vain päiväaikaan. Joskus on todella vaikeaa laittaa kone kiinni illalla. Sain mielenkiintoisen työharjoittelupaikan kaupungin mediapajalta. Minulla on hyvä, jämäkkä ohjaaja. Hän vaatii minulta paljon ja pidän siitä. Suunnittelemme kaupungin nuorisotoimen nettisivuja. Otan myös valokuvia kaupungin tiedotuslehteen. Olen todella kiinnostunut media-alasta ja lähden ehkä opiskelemaan media-assistentiksi. Vähän harmittaa, että meni pari vuotta ihan hukkaan, mutta toisaalta olen vielä nuori ja ehdin opiskella hyvin ammatin. Toisaalta se, että tiedän niin paljon tietokoneista, on myös vahvuuteni. Iiris sai vakituisen työn 50-vuotiaana
1960-luvulla mentiin töihin heti peruskoulun jälkeen. Olin ensin pari vuotta työssä ison kaupan varastossa ja lähettinä. Naimisiin menin vuonna 1972. Minun isällä oli oma yritys ja hän pyysi minua tulemaan töihin sinne. Se oli aika iso yritys, ja minä opettelin hoitamaan palkanlaskennan ja laskutuksen. Tein myös urakkasopimuksia. Ensimmäinen lapsi syntyi vuonna 1975. Äitiysloman jälkeen sain puolen vuoden sijaisuuden vakuutusyhtiössä. Aloitin myös opiskelut: suoritin kaupallisen alan perustutkinnon ja kauppateknikon tutkinnon kolmessa vuodessa. Tein samaan aikaan sijaisuuksia kahdessa eri vakuutusyhtiössä. Lähestyttiin 1980-lukua ja Suomessa oli hyvä aika. Me otimme miehen kanssa riskin ja perustimme  kodinkoneyrityksen. Mies teki huoltotöitä, ja minä hoidin myymälän ja toimistotyön. Firmalla meni hyvin. Toinen lapsi syntyi vuonna 1984. 1990-luvulla taloustilanne muuttui: isot marketit tekivät hintakilpailun pienelle yritykselle mahdottomaksi, ja meidän oli lopetettava myymälä. Minä menin ensimmäistä kertaa elämässä ilmoittautumaan työvoimatoimistoon, mutta myynti- tai toimistotyötä ei ollut. Huomasin, että minulta puuttuivat atk-taidot ja niitä vaadittiin nykyään kaikissa työpaikoissa. Suoritin peruskurssin ja toimistotyön atk-kurssin. Sen jälkeen pääsin provisiopalkkaiseen työhön vakuutusyhtiöön: kiersin omalla autolla kodeissa myymässä vakuutuksia. Se oli välillä raskasta, koska työ oli iltatyötä ja minulla oli pieni lapsi. Kolmen vuoden jälkeen lopetin työn ja menin opiskelemaan lisää atk:ta. Kävin myös ruotsin kielen kurssin. Kursseihin kuului myös työharjoittelua. Minulla oli jo toimistotyön koulutus, ja minusta oli väärin, että minun piti tehdä ilmaiseksi työtä, vaikka osasin jo tämän ammatin. Kurssien jälkeen vuonna 1998 tunsin, että olin toivottomassa tilanteessa. Löytyi vain osa-aikaista työtä, mutta tarvitsin kokopäivätyön, koska lainat piti maksaa ja perheestä huolehtia. Menin työvoimatoimistoon ja sanoin, että kertokaa minulle, miltä alalta minä voin saada työtä. Työvoimatoimistosta kerrottiin, että vartijoille ja siivoojille löytyy töitä. Olin masentunut ja ajattelin, että nyt menee vanha koulutus ja työkokemus ihan hukkaan. En arvostanut siivoustyötä. Minä olin kuitenkin jo yli 40-vuotias ja ajattelin, että jos nyt jään työelämän ulkopuolelle, en enää pääse takaisin. Menin siis puhdistuspalvelualan koulutukseen. Koulutuksen aikana käsitykseni siivoustyöstä muuttui: se oli paljon muutakin kuin luuttuamista*. Työ on itsenäistä, ja kun tekee yksin, on iso vastuu, että käyttää oikeita aineita ja koneita. Olin työharjoittelussa sairaalassa, ja esimerkiksi leikkaussalin siivoaminen on todella tarkkaa työtä hygieniasyistä. Kun kurssi loppui, menin mukaan osuuskuntakurssille. Epäilin kuitenkin, koska tiesin kokemuksesta, että yrittäminen on iso riski. Soitin työharjoittelupaikkaan, sairaalaan, ja kysyin, olisiko heillä töitä minulle. He kysyivät, voinko aloittaa huomenna. Tein sijaisuuksia eri osastoilla kolme vuotta. Maaliskuussa 2002 työpaikkani vakinaistettiin. Teen sairaala-apulaisen työtä psykiatrisella osastolla ja saan olla ihmisten kanssa. Nuorena minä haaveilin hoitotyöstä ja nyt olen päätynyt siihen mutkan kautta. Vähän aikaa sitten hain työpaikassani palveluohjaajan sijaisuutta, koska nykyinen palveluohjaaja jäi äitiyslomalle. Nyt teen työvuorolistoja ja hoidan laskutusta. Tässä työssä kaupallisen alan koulutuksesta ja atk-taidoista on hyötyä. Toisaalta en voisi tehdä tätä työtä, jos minulla ei olisi myös pitkää kokemusta sairaalan siivoustyöstä. Jos en olisi itse tehnyt siivoustyötä, en osaisi nyt suunnitella ja ohjata toisia. Sain vakituisen työpaikan 50-vuotiaana. Minusta se on hyvä saavutus. Pentti aloitti alusta Synnyin pari vuotta sodan päättymisen jälkeen perheeseen, jossa oli 8 lasta. Meillä oli pieni rintamamiestalo, perunamaa, kaksi lammasta ja yksi possu. Äiti oli ompelija, ja isä kävi metsätöissä, tietöissä ja kaikenlaisissa hanttihommissa. Meillä ei ollut paljon rahaa, ja siksi meidän piti mennä aika nuorena jo töihin. Minua ei paljon koulunkäynti kiinnostanut, siksi menin 14-vuotiaana juoksupojaksi autokorjaamolle ja autoliikkeeseen, ja siitä työurani sitten lähtikin. Ammattia en jaksanut opiskella. Menin naimisiin 18-vuotiaana ja muutin vaimon kanssa työn perässä muualle. Pian muutimme taas toiseen kaupunkiin uuden työn perässä. Sain helposti tuttuja, ja uusien tuttujen avulla löysin työpaikan. Olin töissä huoltoasemalla, rautakaupassa ja ajoin rekkaa. Autot olivat minulle tärkeä harrastus. Muutimme taas työn perässä. Sain pysyvän työpaikan tehtaasta, ja rakensimme omakotitalon. Olen aina ollut kova yrittämään enkä pelkää haasteita, joten pääsinkin varastopäälliköksi aika suureen vaateliikkeeseen. Pian perustimme tuttuni kanssa retkeilytarvikkeiden maahantuontifirman. Laajensimme toimintaa ja aloimme tuoda maahan myös lasikuituveneitä ja perämoottoreita. Bisnekset pyörivät tosi hyvin 80-luvun lopulla. Mutta 90-luvun alussa alkoi tulla vaikeuksia. Asiakkailla ei ollut enää rahaa maksaa tilauksia, ja meillä ei ollut varaa maksaa omia laskuja. Raha ei enää kiertänyt, ja meillä oli paljon tavaraa varastossa. Olimme tosi pahassa pulassa, kuten monet muutkin Suomessa, koska oli lama. Ja tietenkin meille tuli konkurssi. Meiltä meni kaikki. Vain vaatteet ja huonekalut jäivät. Olin tehnyt paljon työtä firmassani, ja nyt minulla ei ollut enää mitään. Pahinta oli katkeruus: minua oli tavallaan huiputettu. Muutimme vuokralle. Istuin kotona enkä halunnut nähdä ihmisiä. Olin masentunut. Ajattelin, ettei millään ole enää väliä. Olin lähes viisikymppinen, eikä minulla ollut mitään. Pitkään aikaan en halunnut käydä missään. Olimme päässeet velkajärjestelyyn, ja viiden vuoden päässä häämötti vapaus kaikista veloista. Pikkuhiljaa aloin kiinnostua työelämästä. Aloin leipoa kotona pullia ja kutsuin tuttuja käymään. Yksi vanha tuttuni pyysi minua töihin firmaansa ja suostuin, vaikka pelotti. Ajattelin, etten osaa enää mitään. Nyt olen oikeastaan ihan tyytyväinen, kun katson kaikkea taaksepäin. Olen oppinut elämästä aika paljon ja ajattelen, että aina voi yrittää. Ja elämässä on paljon muutakin kuin työ. Nyt lähes 60-vuotiaana olen taas aloittanut uudessa työpaikassa. Työ on vaikeaa, mutta yritän kuitenkin. Katsotaan, miten käy. Lempistä tuli tekstiilitaiteilija
Synnyin luovutetussa Karjalassa, Korpiselän pitäjässä. Isä oli maanviljelijä ja äiti opettaja. Myös isoisä ja hänen sisko olivat opettajia. Minä haaveilin jo lapsena opettajan ammatista. Kävin kotiteollisuuskoulun ja halusin pyrkiä eteenpäin, valmistua käsityönopettajaksi. Mutta sitten tuli talvisota, ja minun perhe evakuoitiin Korpiselältä. Kotirintamalla tarvittiin vapaaehtoisia, ja minä ilmoittauduin ilmavalvontatehtäviin kolmen muun samanikäisen tytön kanssa. Valvontatornissa oli jäätävän kylmä, varsinkin yöllä. Työvuoro oli aina kaksi tuntia. Kun sotatilanne paheni, meidätkin evakuoitiin ja lähetettiin  perheen luo Keski-Suomeen. En ollut koskaan ollut niin kaukana kotoa, ja kaikki oli vaikeaa. Uutisissa kuulin, että Suomi oli luovuttanut Karjalan rauhanneuvotteluissa. Itkin koko junamatkan. Meidät sijoitettiin taloon, jossa oli seitsemän poikaa. Yksi poika oli kuollut sodassa ja toinen oli haavoittunut, invalidi, ja oli siksi kotona. Tuo mies hakeutui koko ajan seuraani. Se oli vähän kiusallista, koska olin paljon nuorempi. Kun täytin 18, hän kihlasi minut ja häät vietettiin pian. Elämä ei ollut helppoa, kaikesta oli puutetta. Ensimmäinen lapsi syntyi vuoden kuluttua. Tuli uusi sota ja näytti siltä, että Suomi saa Karjalan takaisin. Isä, äiti ja pikkusisko palasivat takaisin Karjalaan. Matkalla isä kuoli liikenneonnettomuudessa. Kotiin paluu ei ollutkaan ilojuhla. Äiti ei jaksanut hoitaa maatilaa yksin, joten minä ja mieheni lähdimme Karjalaan viljelemään maata. Synnytin siellä kaksi lasta. Sotauutiset muuttuivat huonoiksi keväällä 1944, ja meidän täytyi taas lähteä Karjalasta. Pian tämän jälkeen meidän puolitoistavuotias poika kuoli keuhkokuumeeseen. Suru oli suuri. Sodassa meni kaikki omaisuus, mutta emme antaneet periksi. Jonkin ajan kuluttua me ostimme pienen maa-alueen ja rakensimme kodin. Rahaa ei ollut, lapsia syntyi lisää ja työtä oli enemmän kuin jaksoi tehdä. Jälkeenpäin ihmettelin usein, miten oli mahdollista selvitä ison perheen kanssa, kun mies oli invalidi. Mutta hän oli ihmeellinen mies, ei koskaan valittanut ja teki työtä kuin terve mies, vaikka hänellä ei ollut oikeaa kättä. Minusta ei tullut käsityönopettajaa, mutta kankaankutomisesta tuli rakas harrastus, vaikka minulla oli sille aikaa vasta 50-vuotiaana. Minua kutsuttiin tekstiilitaiteilijaksi. Pidin siitä nimestä ja pääsin vähän opettamaankin, kun sain neuvoa muita käsitöissä. Mieheni kuoli vuonna 1978. Tunsin silloin itseni hyvin yksinäiseksi. Muutama vuosi myöhemmin tapasin kuitenkin uuden miehen ja hänen kanssa sain elää 10 vuotta. En enää pystynyt asumaan yksin, joten muutin vanhusten palvelutaloon. Talvisodassa tehdystä ilmavalvontatyöstä sain pienen rintamamieseläkkeen. Muistan hyvin sota-ajan tapahtumia, mutta minun on vaikeampi muistaa kaikkea, mitä tapahtuu tänä päivänä. Tämä tarina kertoo nuoresta miehestä nimeltä Patu. Patulla oli yleensä housuina farkut ja päässä lippalakki. Lakissa luki Ferrari, ja lippaa oli vähän taivutettu. Hän oli aika rento tyyppi. Patulla oli pituutta melkein kaksi metriä ja hartiat leveät kuin ladon ovet. Hän asusti yksin. Ehkä sen vuoksi koska autot ja moottorit olivat aina kiinnostaneet enemmän kuin naiset. Tai sitten ei ollut vielä vaan se oikea rakkaus kolahtanut. Patun oikeaa nimeä ei tainnut tietää muut kuin hänen äitinsä ja pappi, joka oli kasteen antanut. Kutsumanimen kun joku kerran keksii, sellaisia sitten ollaan koko elämä. Patun hiukset sojottivat vaaleankeltaisena pehkona, eikä niitä saanut suoraksi minkäänlaisella kammalla. Hänen korvansa höröttivät kuin niistä olisi alituisesti lapsena kiskottu. Ehkä oli kiskottukin, kun oli luultu, ettei toinen kuule. Kyllä hän kuuli, mutta ei vastannut koska ajatteli vain omiaan. Patu tykkäsi jos päivät ja viikot
menivät samanlaisesti. Hän saunoi perjantai- iltana, lottolapun vei lauantaina ja nukkui aina pitkään sunnuntaiaamuna. Patu teki kaikenlaisia rakennustöitä työkseen. Hän teki timpurintyötä, muurasi tiiliä, ajoi vaikka trukkia tai heilui maalipensselin kanssa. Nuoremman miehen kuuluukin tehdä kaikenlaista, eikä narista tai voivotella vanhemmille työkavereille. – Ei nyt huvita enkä viitsi. Patu asui Turussa sen kokoisessa rivitalo-osakkeessa, että yksin eläjä jaksaa siivota. Hänen pienellä pihallaan oli auringon kärventämä nurmikko, jossa sentään kasvoi voikukkia ja päivänkakkaroita. Patun mielestä ne olivat nättejä ja kasvoivat ihan ilman hoitoa. Hänen olohuoneen pöytää koristi puinen tulppaani. Se oli aina kaunis eikä tarvinnut koskaan kastelua. PUISTOSSA RIIDELLÄÄN Yhtenä iltana Patu autoili pitkin Aurajoen rantaa ihan vaan omaksi huvikseen. Autoradio oli auki ja takalasissa killuvat karvanopat heiluivat musiikin tahdissa. Kesäiltana oli mukava ajella rantakatua. Siitä näki myös punaisten ja valkoisten Ruotsinlaivojen tulevan sekä lähtevän. Kadunvarren terassit olivat täynnä ihmisiä. Patu katseli heitä ja mietti: – Olutta ja siideriä litkitään kesällä paljon. Ei ihme että elokuussa monen vatsa pömpöttää kuin rantapallo. Patu pysähtyi, kun suojatielle eteen astui joku nainen. Konepellin edestä ohi naputtivat katukiviä korkokengät ja tosi pitkät hoikat sääret. Ei siinä mitään, koska Patu oli vapaa mies. Nättejä sääriä saa vaivihkaa vilkaista, mutta ei sovi toljottaa. Naisen perään ei kyllä passaa viheltää. Nainen voi pian sanoa: – Onkos koira hukassa kun viheltelet. Patun auto oli vanha Ford Sierra. Mutta hän piti siitä hyvää huolta. Moottori kehräsi kuin kissa,
eikä auton korissa mikään kolissut tai nitissyt. Patu parkkeerasi Sierran kadunvarteen. Hän käveli puistoon ja istui penkille. Siitä näki laivat joella ja sataman suulla. Patu istui ja katseli, eikä murehtinut mitään. Kaikki murheet suomalaisilla tulevat aina syksyllä ja talvella. Johtuuko se siitä kun on pakkasta, pimeää ja loskaa? Telkkari hajoaa. Kahvinkeitin alkaa tiputtamaan alleen ja jääkaapista irtoaa kahva. Jos muuttaisi Espanjan aurinkoon talveksi, säästyisikö tämmöisiltä murheilta? Mutta nyt Patu istui puistossa vailla huolia. Vähän matkan päässä oli toinen puistonpenkki. Siinä istui joku mies ja penkinreunalla oli poikittain kyynärsauvat. Sieltä suunnalta, käytävän päästä, kuului kovaäänistä puhetta. Näkyviin tuli kaksi miestä takit levällään ja rehvakkaina täyttäen koko puistotien. Käsissään heillä oli kilisevät muovikassit. Patu seurasi syrjäsilmin ja ajatteli mielessään, ettei tuommoisista aina tiedä. Mitä sitten tapahtui? Jotakin vallan kauheaa. Äkkiä kuului kovaa kiroamista ja mäikettä sen toisen penkin luota. Patu kuuli kun siellä huudettiin: – …tanan ukkeli, teit viimmäsen tempun! Toinen kaljakassimiehistä makasi maassa penkin edessä, toinen horjui vieressä. Patu katsoi tilannetta ja huomasi penkillä istuvan miehen hapuilevan käsiinsä kyynärsauvoja. – Teit ukko sen tahallasi. Kampasit sauvalla. Nyt tulee turpiin että roikaa, maasta ylös kömpivä huusi naama punaisena. Patu seurasi tilannetta sivusta silmä tarkkana. Toinen miehistä nappasi penkillä istuvaa miestä kauluksesta. Patu huomasi, että istuja näytti vanhemmalta mieheltä. Epäsuhta oli melkoinen. Kaksi voimansa tunnossa olevaa kännistä miestä, vastassa harmaapäinen ukko. Mahtoiko olla veteraani? Patu kunnioitti sotaveteraaneja erityisen paljon. He olivat sodassa oman henkensä vaarantaen puolustaneet kotimaataan. Patu oli kuullut veteraanien kertovan, kuinka he taistelussa pysäyttivät vihollisen tankin lykkäämällä tukin telaketjuihin. Patu päätteli, että nyt pitää sekaantua juttuun. Yleensä ei tappeluun kannata sekaantua. Saa ehkä itse turpiinsa ja joutuu vielä kahnauksiin poliisin kanssa. Patu harppoi riitelevien luo otsa vihaisesti rypyssä. Hän pysähtyi miesten eteen ja kysyi tuimalla äänellä: – Onkos jotakin hämminkiä? Patu oli iso mies ja ääni sen mukainen. Nyt se oli niin kova, että varpusparvi räpisti puun oksalta lentoon ja kerrostalon ikkunat kadun varrella värähtivät. Kaljaveikot säpsähtivät ääntä niin paljon, että muovikassit käsissä kilahtivat. He tuijottivat ihmeissään Patua. Mistäs tuommoinen köriläs tähän ilmestyi? Patu katseli puhumatta ja kaljaveikot olivat myös hiljaa, tekivät kai tilannearviota. Patun ääni ärähti nyt kuin Sierran pakoputket: -Antaa kalppia. Ei ukko ketään kampannut. Tai sopii yrittää tulla päälle. Hän puristi lapion kokoiset kouransa nyrkkiin. Otti vähän tanakamman asennon ja sylkäisi suupielestä sivulle. Kaljaveikot ottivat pari askelta taakse ja näyttivät epävarmoilta. Toinen ujutti kättään taskuun. Patu vähän aavisti miksi. Kun mies veti kättä taskusta, Patu kaappasi häntä olkavarresta. Patu väänsi voimalla ja mies parahti, kädestä putosi puukko tielle. Patu irrotti miehestä ja nappasi puukon. Ihmetteli sitten: – Oho! Meinasit tämmöisen kanssa sohia. Tästä taisi tullakin vakavampi juttu. Hetkeen ei tapahtunut mitään, oli vain tiukkaa mulkoilua molemmin puolin. Sitten miesten katseet lukkiutuivat Patun olan taakse. Patu ihmetteli mielessään: – Miksi ne sinne alkoivat tuijottaa. Oliko jokin metku mielessä? Patun takaa kuului hevosen hirnahdus, kavion kopsetta ja sitten ääni joka kyseli: – Onkos täällä jotakin ongelmia? Patu uskalsi kääntyä katsomaan. Humman pää heilui hänen takanaan, leukapielistä tippui kuola sen pureskellessa suitsiaan. Satulassa istui ratsastaja, ei silti mikään lännenmies vaikka pistooli roikkui vyökotelossa. Siinä oli koppalakkinen, sinitakkinen poliisi! Semmoisia on vaan vieläkin. Kyllä ratsupoliisin paremmin erottaa kaupungin kaduilla
kuin sinivalkoisen pakettiauton. Tulipas oikeaan aikaan. Ehkä joku oli jo laitokselle soittanut
ja sanonut ääni vihaisena: – Taas känniset räyhää puistossa. Tehkää nyt jotakin,pistäkää vaikka putkaan rauhoittumaani Hevonen nosti päätään, katsoi vuoronperään miehiä, ravisti harjaa ja hörähti. – Noo Columbo. Ota rauhallisesti, poliisi sanoi taputtaen ratsun kaulaa. Poliisi katsoi tutkivasti miehiä ja kysyi:
– Jokin nujakka menossa? Samalla hän huomasi puukon Patun kädessä ja ilme tiukkeni. Patu ojensi puukon kiireesti poliisille ja sanoi:
– Annan tämän pois. Se oli tällä arpinaamaisella miehellä. Tilanne selveni poliisille hetken puhumisen jälkeen. Vanha ukkoja Patu olivat syyttömiä. Räyhääjät joutuisivat laitokselle rauhoittumaan. Lähtiessään poliisi istui ryhdikkäänä satulassa. Miehet kävelivät hevosen edessä tököttävin askelin. Vähän matkan päästä seurue pysähtyi. Hevonen hirnahti, nosti häntää ja paukautti aika pierun. Patu kuuli kun poliisi sanoi:
– Columbo osoittaa vähän mieltään. Se hermostuu tappelunujakoista ja saa sitten ilmavaivoja. Patu ja ukko seisoivat toisiaan katsellen. Patu huomasi, ettei ukko oikein kauhean vanha tainnutkaan olla. Ei, vaikka poninhännälle sidotut hiukset olivat harmaat ja leukaa kiertävä parta myös. Yllään hänellä oli merimiestakki ja päässään kauhtunut, sininen kipparinlakki. Ja vielä kun jaloissa olivat kuluneet purjehduskengät, ukko näytti merimieheltä. Eipä häneltä puuttunut muuta kuin olkapäällä roikkuva purjekankainen merimiessäkki. Silmissä ukolla oli veijarimainen pilke. Sellainen, että olisi vaikka voinut lykätä pikkuisen kyynärsauvaa toisen kinttuun. Ukko katseli takkiaan: – Tästä taisi äskeisessä rytäkässä pudota nappi. Mutta kiitokset vaan avusta,
hän sanoi kättään ojentaen. – Onneksi ei vakavampaa sattunut. Muutenkin on liikkuminen huonoa kun pitää käyttää näitä sauvoja selkäkipujen takia, hän jatkoi. – Kuskaan kyllä kotiin, jos et kaukana asu. Haen vain autoni lähemmäs, Patu lupasi ukolle. Patun kävellessä riitelypaikan ohi hän näki maassa jotain kiiltävää. Siinä hiekalla oli kullanvärinen ankkurinappi. – Tämä taitaa olla ukon takista, hän ajatteli laittaessaan napin taskuunsa. Ukko asui toisella puolen kaupunkia lähiössä, jossa oli kymmenkunta samanlaista harmaata kerrostaloa. Patu ajoi talojen välissä, kunnes ukko sanoi erään rappukäytävän edessä: – No niin, pysähdy tässä. Sitten hän ehdotti: – Jos ei ole kiirettä, tule vilkaisemaan asuntoani. Patu mietti hetken. Ukko vaikutti mukavalta ja ehkä kaipasi juttuseuraa. – Jos sitten tulen vähäksi aikaa, hän sanoi. Asunto oli tilava kerrostalokolmio. Se oli täynnä erilaisia tavaroita. – Nämä ovat matkamuistoja eri puolilta maailmaa. Olen ammatiltani merenkulkija, ukko sanoi. Siellä oli lattialla ja seinillä kiinalaisia maljakoita ja japanilaisia viuhkoja. Intiasta oli norsun torahammas ja Afrikasta nahkarumpu sekä keihäs. Merenkulkija keitti kahvia ja teki muutaman tuhdin makkaravoileivän Hän sanoi kertovansa merimieselämästä ja siinä saattaisi mennä jonkin verran aikaa MERENKULKIJA KERTOO MATKOISTAAN Merenkulkija istui vanhassa nahkanojatuolissa. Patu istui vastapäätä sohvalla kuunnellen hiljaisena merenkulkijan tarinaa. Merenkulkija kertoi joskus olleensa naimisissa. Mutta sitten tuli avioero, koska merimies ei viihdy maissa ja perhe kotimaassa unohtui maailmaa kierrellessä. Hän kertoili merielämästä. Siitä kuinka laivat kaatuivat myrskyaalloissa. Päiväntasaajalla purjehtiessa aurinko paahtoi laivankannen niin kuumaksi, että siinä pystyi paistamaan kananmunan. Hän kertoi, että Kiinalaisen sataman kapakassa vinosilmäinen nainen pisti häntä tikarilla. – Se rakastui minuun eikä halunnut että lähden, Merenkulkija sanoi haikeana. – Idän naisilla on tulinen luonne, Patu sanoi. -Yhtä tulinen kuin päiväntasaajan aurinko, merenkulkija vastasi. Annanpa neuvon. Vaimoksi kannattaa ottaa suomalainen nainen, joiden luonne on viileämpi, merenkulkija neuvoi. – Jos joskus vaimon ottaa, pitää tarkkaan miettiä. Mutta kun rakkaus oikein kolahtaa,
voi kaikki järkevä unohtua, Patu sanoi. – Kerronpa jotain, joka painaa mieltä. Olen liian vanha kapteenien mielestä laivan miehistöön, mutta en omasta mielestäni. He ottavat kuitenkin vaan nuorempia miehiä, merenkulkija valitti. Patu oli hiljaa, ei tiennyt mitä olisi toiselle sanonut, koska itse oli nuori ja terve. Ukko merenkulkija oli vanha ja selkävaivainen. Merenkulkija kertoi: – En pysty maissa olemaan, mieli on apea. Uni ei tule ja ruoka ei maistu, mahakaan ei toimi. Valtameren aaltojen keinutellessa kaikki toimii. Patu sanoi siihen: – Vatsan toiminta on tärkeä. Mutta jos liikaa keinuttaa, saattaa iskeä meritauti. Sitten ei pysty syömään. – Mutta vatsa silti toimittaa ulos molemmista päistä, ja olo käy kohta huteraksi. Merenkulkija sanoi, että menee koko ilta, eikä hän pääse asiaan, koska Patu koko ajan miettii pikkuasioita. – Mikä ei ole pieni asia? Patu kysyi. – Olet luotettavan tuntuinen mies. Siksi kerron sinulle, että aion lähteä purjehtimaan yksin maailman ympäri, merenkulkija sanoi. – Oh hoh. Yksin laivalla ja minkälaisen lastin kanssa? Patu hämmästeli. – Ehei. Ei sentään laivalla. Sopivan kokoisella veneellä, ilman lastia. Sitten voi poiketa missä satamassa tahtoo, merenkulkija sanoi. – Onkos sinulla sellainen vene jossakin? Patu kysyi. – Ei minulla vielä ole, mutta sellainen pitää hommata, merenkulkija sanoi. Patu mietti otsa rypyssä ja sanoi: – Kuinka sellaisen osto onnistuu, kun sinulla on selkä huonossa kunnossa ja nuo kyynärsauvat? MERENKULKIJA TARJOAA PATULLE TYÖTÄ – Voisitko sinä auttaa sellaisen ostamisessa? Maksan kyllä palkkaa ja tietysti kulukorvaukset, merenkulkija kysyi yllättäen. – Oh hoh, Patu ajatteli ja meinasi heti kieltäytyä, mutta alkoi sitten ajatella asiaa tarkemmin. Nyt lomalla olisi aikaa ja ukko maksaisi palkan. – Ei vaan ole kokemusta venehommista, Patu sanoi. Merenkulkija sanoi, että hän kyllä antaa tarkat ohjeet siitä, minkälainen vene pitäisi ostaa. Heti tämän sanottuaan hän jatkoi: – Lähden yksin, vaikka matka on vaarallinen. Myrsky paiskii venettä ja Kiinan merellä saattavat vaania merirosvot. Patu sanoi: – Olisiko parempi ottaa joku kaveri mukaan? – Minulla on kokemusta. Mutta jos menetän henkeni, synnyn uudelleen albatrossilintuna. Liihottelen valtameren yllä kuten kaikki entiset merimiehet, merenkulkija sanoi. Patu oli hiljaa ja mietti joskus nähneensä sellaisen linnun kuvan. Ei merimiehille tainnut sitten oikein huonosti käydä. Albatrossilintu oli komean näköinen niissä kuvissa keinuessaan aalloilla tai liihotellessaan taivaalla. – Tulitko kuitenkin katumapäälle tässä veneen hankinnassa, kun kovasti mietit jotakin? merenkulkija kysyi. – Ajatukset juuttuivat Albatrossilintuihin, Patu vastasi. Merenkulkija sipaisi nenänsä päätä ja siveli sormilla partaansa. Ne olivat sellaiset merkit, että aletaanpa puhua asiaa. MERENKULKIJA KERTOO MILLAISEN VENEEN HALUAA Merenkulkija haki paksun kirjan, jonka kannessa oli kuva isosta purjelaivasta halkomassa aaltoja täysin purjein. Hän käänsi kirjan sivuja kunnes löysi etsimänsä kohdan ja näytti sitä Patulle. –   Siinä on sellainen vene millä purjehtii valtamerillä, Merenkulkija sanoi. Patun mielestä kuvassa oleva vene näytti vanhalta ja pieneltä. Niin matalalta, että sen kannelta pystyisi kädellä koskettamaan vettä. Patu sanoi: – Eipä kaksiselta näytä, ei tuollaisella maapalloa kierretä, ongelle sillä voisi mennä lähivesille. Merenkulkija pudisti päätään: – Tuolla veneellä on purjehdittu valtamerillä, lue mitä tekstissä sanotaan. Patu vilkaisi kuvan kirjoitusta. Amerikkalainen Smith oli tehnyt valtameripurjehduksen… tällä kauniilla veneellä… Koska oli tehnyt? Viisikymmentä vuotta sitten! Patu mietti: – Ukon ajatukset oli pihalla. Oliko selkäkipulääkkeet sekoittaneet hänen järjenjuoksunsa? Patu päätti mielessään antaa ukon lähteä vaikka puusaavilla maailman meriä kiertämään. Kyllä hän venettä ostamaan menee, kunhan itse ei tarvitse kyytiin mennä. Hetken päästä oli kaikki käytännön asiat sovittu. Patu sai tiedon siitä, kuka semmoisia veneitä myy. – Reissaaminen maksaa. Yllätysmenojakin voi tulla. Saanko omat rahat pois, kun keikka on tehty? Patu huomasi kysyä. Merenkulkija katsoi pitkään. Väänsi puhumatta itsensä ylös tuolista, kopeloi sauvat tueksi ja meni makuuhuoneeseen. Sieltä kuului kolinaa, ukon mutinaa ja muita ääniä, aivan kuin sängyn patjan alta olisi jotain haettu. Hetken päästä kopisivat taas sauvat ja merenkulkija palasi olohuoneeseen. Mutta mitä hänellä oli sormien välissä? Setelinippu, piukasti peukalon ja etusormen välissä. – Annan tästä rahaa mukaan, merenkulkija sanoi. Patu otti rahat, kiitti ja sanoi, – Kulutan näistä sitten sen verran kuin tarvitsen, ja otan kuitin ostoksista. Patu oli katsellut kaapin päällä olevia mustavalkoisia valokuvia. – Keitä kuvissa on? hän kysyi ukolta. Yhdessä kuvassa hymyili tummahiuksinen nainen. Toisessa kuvassa pieni tyttö istui lampaantaljalla, hän muistutti kasvoiltaan vanhempaa naista. Merenkulkija nousi ylös tuolista,
meni kuvien viereen ja katsoi vakavana niitä. – Tässä ovat entisen vaimoni ja pienen tyttäreni kuvat. Avioeromme jälkeen he muuttivat jonnekin. Siitä on paljon aikaa, enkä ole sen jälkeen tavannut heitä, Merenkulkija sanoi hiljaa. Patu huomasi kyyneleen vierivän hänen poskellaan. – Haluaisin tavata tyttäreni, mutta minulla ei ole mitään tietoa siitä, mistä hänet löytäisi, merenkulkija sanoi. – Surullinen juttu, mutta en voi auttaa. Lähden nyt nukkumaan, ja huomenna heti venekaupoille, Patu sanoi. Vasta kotona Patu muisti löytämänsä takin napin. – Kyllä sen vielä ehtii merenkulkijalle antaa, hän tuumi ja lykkäsi napin takaisin taskuunsa. ENSIMMÄISEN VENEMYYJÄN SURULLINEN TARINA Patu heräsi aamulla kuudelta niin kuin aina. Pikkuisen väsytti, kun merenkulkijan luona oli mennyt myöhään. Aamukahvia hörppiessä hän luki sanomalehdestä päivän uutiset. Etusivulla oli iso ulkoministerin kuva. Mitäs murheellista nyt oli suomalaisille tapahtunut? – Ministeri lähetellyt naiselle tekstiviestejä. Voi voi. Parempi olisi lirkutella lemmenjuttuja suoraan korvanipukan viereen, eikä ehdotella kännykän kautta, Patu mutisi lukiessa. Hampaat pestyään ja parran ajettuaan Patu tutki ukon antamaa osoitepaperia. Naapurikaupungissa oli yksi sopivan tuntuinen vene myynnissä ja siellä hän käydä sujauttaisi puolessa päivässä. Patu katsoi lähtiessään, että jääkaapin ovi oli kunnolla kiinni. Roskis oli tyhjä, ja tuuletusikkunat hiukan auki. Valtatiellä Patu ajoi reippaasti, mutta huomasi hiljentää aina kameratolpan kohdalla. Ylinopeussakkoja ei ukko kelpuuttaisi kuluiksi. Naapurikaupungin keskustan halki ajettuaan hän pysähtyi välillä katsomaan karttaa ja jatkoi sitten taas eteenpäin. Asutus harveni. Kohta hän oli taas maaseudulla. Oikea tie löytyi ja samanmoinen osoitenumero kuin paperissa. Patu kurvasi korkean talorötiskön viereen pihalle. Talon seinälautojen harmaa maali oli vanhuuttaan hilseilyt, ja piha oli pitkän heinän peitossa. Pihalla kenotti lisäksi maalaamattomista laudoista tehty vanha suuli eli pihalato. Sen katto oli notkolla ja paikattu tuulessa läpsyvällä pressulla. Piha oli muuten autio, mutta portaiden edessä seisoi vanha Volvo, helmapellit ruskeitten ruostekukkien peitossa. Vieraan tulo oli huomattu. Kohta ulko-ovi aukeni saranat naristen. Ulos tuli mies haroen hiuksiaan ja haukotellen makeasti. Jalassa miehellä oli verkkarit ja yläkropan verhona oli yhtä reikäinen paita kuin kalaverkko. Patu sanoi: – Päivää. Kysyi sitten, olikos täällä vene myynnissä, kun sellaista ei näkynyt missään. Vai olisiko se valmiina vedessä? Ei sentään niin hienosti asia ollut. Venettä mentiin katsomaan vasta sitten kun myyjä oli aikansa rapuilla haukotellut, muutaman sanan murahdellut sekä vielä käynyt talon nurkalla lirillä. Vene olikin siellä suulissa. – Otan pönkän pois oven edestä, mies sanoi. Kun suulin ovi aukeni, jokin tumma möhkäle siellä hämärässä häämötti. Patu astui sisään. Suulissa oli maalattia, lattialla puuroskaa ja heinänsilppua. Hiiri livahti jalan vierestä karkuun. Kun silmät tottuivat hämärään, tumma möhkäle sai veneenmuodon. Se könötti kölillään lattialla, ja kyljellä oli pönkkäpuita tukemassa jotta pysyisi pystyssä. Vene oli vanha. Joskus aikanaan laidat olivat olleet kiiltäväksi lakattuja, nyt ne olivat lahon harmaata puuta. Patu tarkasteli pohjalautoja kuten ukko oli käskenyt. Oli pohjassa lautoja. Mutta niissä oli lahoreikiä. Lattialla juossut hiiri livahti sellaisesta sisään. Verkkopaitainen myyjä yskäisi kurkkuaan selväksi: – Tässä on mainio vene. Pikkasen kun sipaisee maalia kylkeen niin se on uuden veroinen, mies kehui. Ei Patu ihan samaa mieltä ollut. Kylkeä kiivetessä kannen reunasta irtosi käden alla parraslista. Kannella kävellessä jalka hujahti lankun läpi. Oi voi! kun Patun nilkkaan koski. Patu katsoi hyttiin. Huh huh, sieltäpä lemahti vahva homeen haju. Se hiiri katsoi lattialla, tuleeko tuo sisälle? Mutta ei Patu mennyt, koska oli jo tarpeeksi nähnyt. Myyjä seisoi ovensuussa katsoen sen näköisenä Patua, että tehdäänkö heti kaupat. Patu pudisti päätä. Myyjän hymy sammui, sitten hän kaivoi verkkarintaskusta viinapullon Narautti sen korkin auki ja otti pitkän hörpyn raakaa viinaa. – Ei tämä kaunotar sitten heti kolahtanut, myyjä sanoi apeana. – Ei heti, eikä myöhemmin. Vene on raato. Ei sillä voi merelle mennä, Patu antoi jyrkän tuomion. Myyjä huokasi, kiersi uudelleen pullon korkin auki ja ojensi pulloa Patulle,
– Käviskö ryyppy? myyjä ehdotti. Patu pudisti päätään. Myyjä pulputti viinaa omaan kurkkuun ja ähkäisi. – Halvalla myisin. Terveys reistailee. Ei minusta ole enää merelle. Vene on tuossa könöttänyt kymmenen vuotta, hän sanoi haikeasti. Mies istui penkille suulin seinustalle ja pyysi, että Patu olisi hetken seurana. Patu suostui, kun ei heti kehdannut lähteä. Myyjä kertoi surullisen tarinan: – Joskus kun vene oli ollut kiiltävä sekä kaunis, sillä oli paljon purjehdittu
vaimon ja lasten kanssa. Myyjä huokasi, kun muisteli kuinka hyvin silloin asiat olivat. Otti sitten taas hörpyn ja pisti pullon varovasti penkin alle jatkaen kertomista. – Elämä oli hyvässä mallissa, olin myyjänä autoliikkeessä. Mutta sitten sattui ikävästi. -Yksi nainen osti kalliin Volvon. Kiitokseksi vein purjehtimaan. – Satamaan tullessa nainen horjahti kannella ja tippui veteen. Hyppäsin perään ja sain kiinni, ettei hukkunut. Ei muuta harmia tullut, mutta vaatteet kastuivat. Patu vilkaisi kelloa. Venemyyjä huomasi sen ja sanoi, ettei juttu enää kauaa kestä. Hän jatkoi kertomista: – Sanoin naiselle, että hytissä on vaimon vaatteita. Niistä voi vaihtaa kuivat päälle niin pääsee kotiin. – Pahaksi onneksi sattui vaimo paikalle. Minä olin kalsareissa, naisella oli pelkkä pyyhe päällä. – Vaimo halusi avioeron kun luuli, että siinä olisi ollut lemmenvipinää. Sitten minulla alkoi töissä mennä huonosti ja lopulta annettiin lopputili. – Vaimo sai erotessa talomme. Lapsia en saanut tavata ja aloin juoda reippaasti viinaa murheeseen, myyjä jatkoi apeana. – Vaimo ei huolinut venettä. Nyt on vene romu, ja minä olen samanlainen terveydeltäni, myyjä sanoi kyynel poskella. Patu sanoi: – Sääliksi käy hienoa venettä, joka lahoaa maissa pienen erehdyksen takia. Sitten hän ehdotti myyjälle, Jos sinä jättäisit viinan juomatta. Laittaisit talon ja pihan nätiksi, korjaisit veneen pohjan ja häätäisit hiiret sisältä hytistä. – Menisit myymään taas autoja. Laittaisit veneen veteen, että pääsisit purjehtimaan, vaikkapa hyvän naisasiakkaan kanssa, Patu jatkoi. Hän mietti hetken pää kallellaan ja lisäsi: – Jos tämäkin tippuisi veteen, tulisi mukavaa säpinää, kun yhdessä vaatteita kuiviin vaihtaisitte. Myyjä kiitteli neuvoista. Patu vähätteli ja sanoi: – Ei maksa mitään. Pitää lähteä koska hommat on kesken. Ennen lähtöä tuli mieleen että kuvakin piti ottaa. Patu tähtäili kameralla edestäpäin. Näytössä näkyi veneraato pönkkien varassa ja keulassa haalistunut nimi, Unelma. Hän painoi laukaisinta ja otti kuvan. PATU KOHTAA KAUNIIN EMMAN Patu ajeli kaupungin halki poispäin. Vatsa alkoi murahdella, eikä ihme, kun kello läheni jo puoltapäivää. Ennen valtatietä tuli sopivasti kohdalle ABC-asema. Oli lounasaika. Kahvilassa astiat kilisivät ja äänet sorisivat. Haalaripukuiset työmiehet ja rekkakuskit söivät muusia ja lihapullia. Se on kunnon suomalaista ruokaa, jota on helppo tilata ja syödä. Patu kuitenkin tilasi vähän kevyempää ruokaa, jota oli yhtä helppo tilata ja syödä. Patun kännykkä soi juuri kun annos oli tuotu pöytään. Hän huokasi kaivaessaan kännykkää taskustaan:
– Joo. Merenkulkija soitti ja kysyi, miltäs ensimmäinen vene näytti. – Muusi ja nauravat nakit jäähtyy, jos nyt aletaan jutella, Patu sanoi ja sulki puhelimen. Syötyään hän katseli merenkulkijan antamaa paperia. Toinen myytävistä veneistä oli Lahdessa. Ehdin vielä sinnekin tänään, kun lähden heti, Patu päätti. Forssan kohdalla ajellessa Patu mietti: – Lahti on sisämaan kaupunki, Vesijärven rannalla. Ei kai järviveneellä uskalla lähteä merelle. Olisiko hän katsonut väärin osoitteen? Siinä tuli sopivasti kohdalle linja-autopysäkki. Patu jarrutti, kurvasi sivuun ja haki merenkulkijan antaman paperin esiin. Patu tutki osoitetta. Sitten hän huomasi jonkun seisovan auton kyljellä hanttimiehen puolella ja kopeloivan ovenkahvaa. Kuka autoon yritti? Naisen kasvot näkyivät ikkunan takana. Patu ei yleensä avannut ovea vieraille. Kannattaakin olla tarkka, tai pian joku kolkkaa. Patu kurkotti ja kiersi ikkunaa vähän auki. – Päivää, nainen sanoi. Patu katsoi niska kyyryssä ikkunan raosta. – Päivää, hän vastasi. – Hyvä kun pysähdyit, nainen sanoi. Patu aukaisi oven lukon. Ajatteli, että on parempi puhua avoimesta ovesta. Ei nainen kolkkaajalta näyttänyt, oliko sattunut joku tapaturma? Auton oven auetessa nainen tupsahtikin saman tien sisään, ja hänen mukanaan leijui tuoksu kuin ruusukimpusta. Patu katseli ihmeissään, että olipa nätti ilmestys. Naisen tummat hiukset olivat nutturalla, korkeilla poskipäillä iho hehkui sileänä. Nainen hymyili niin, että Patun sydämessä kolahti ja päässä tuntui humaus. – Heissan. Olen Emma. Kiva kun sain kyydin. Hetken tien laidassa peukku pystyssä jo odotin,
nainen sanoi. Emma sovitti kassinsa jalkojensa juureen. Naksautti turvavyön kiinni ja katsoi sitten Patua ihmetellen, mitäs tässä vielä odotetaan? Patu taas katseli ihmetellen Emmaa. Mihin tämä mahtoi olla menossa? – Myöhästyin bussista. Mutta nipin napin vielä ehtisin Hämeenlinnassa jatkokyydille. Oletko menossa sinne? Emma kysyi. Patu mietti, että hän on Lahteen menossa. Mutta sama kai se on vaikka ajaisikin sinne Hämeenlinnan kautta. Sitten Patu aukaisi suunsa ja valehteli:
– Joo. Sinnehän minäkin olen juuri menossa. Hän pisti auton käymään, käänsi valtatielle ja polkaisi kaasua. Sierran moottori otti iloisena kierroksia ja hörppi ahneesti bensaa. Siinä ajellessa vaihdettiin muutama sana säästä. Juteltiin siitäkin, uskaltaako vieraan kyytiin hypätä. Emma selitti, ettei ollut koskaan ennen liftannut, mutta nyt hänen oli pakko kun piti ehtiä ajoissa Hämeenlinnaan. Patu sanoi: – Voi jäädä paljosta vaille, jos joskus myöhästyy. Minä taisin myöhästyä siitä tilaisuudesta
kun ihmisille nokkeluutta jaettiin. Emman nauru helähti hauskasti yllättyneenä. – Kuka noin sanoo, on ajoissa ollut paikalla, hän sanoi. – Joopa. Toisille sitä ehdittiin antaa vaan enemmän, Patu sanoi totisena. Kilometrit vilisivät ohi ja Hämeenlinna läheni. Emma katseli välillä kelloa, että ehditäänkö ajoissa. Patun alkoi kuitenkin tehdä mieli kahvikupillista, ja autokin pitäisi tankata. Hetken päästä kohdalle sattui sopivasti huoltoasema. Patu ajoi sinne ja suoraan mittarin viereen. Emma käveli kauemmas ja otti puhelimen korvalleen. Patu katseli siinä tankatessa Emmaa. Olipa siinä kivan naisellinen pakkaus päältä päin ja taitaisi olla sisältäkin. – Noh, tulee jo yli. Patu manasi, kun bensaa roiskahti täyttöaukosta kengille. Patun kännykkä soi juuri kun olivat istuneet pöytään. – Joo, Patu vastasi. Merenkulkija taas soitti. – Kuinkas veneen osto…? – Puhutaan myöhemmin ettei kahvi kylmene, Patu sanoi ja sulki kännykän. Matka jatkui, kun oli kahvit juotu ja käyty veskissä. Matkalla pysähdyttäessä käydään veskissä vaikkapa vain varmuuden vuoksi. Joskus näkee tien pientareella pikkubussin ja sen kyljellä rivin miehiä lorottomassa ujostelematta. Siinä ei olla varmuuden vuoksi, vaan kyseessä on tosihätä. Matkalla on ehkä juotu olutta ja puhuttu rehvakkaita. Kun matka jatkui, Emma sanoi: – Et ole hämäläinen, puhut sillä lailla lyhyesti, me mennä ja tulla. – Olen turkulainen, puhun ja ajattelen niin kuin asiat aina on, Patu sanoi. Emma nauroi valkoisilla hampaillaan ja sanoi: – Olisivat kansanedustajatkin kaikki turkulaisia, sitten tietäisi ketä äänestää. Hämeenlinnassa Patu ajoi linja-autoasemalle. – Ehdittiinkö ajoissa? hän kysyi pysäköidessään autoa bussiaseman laidalle. Samassa asemalta lähti bussi joka kaartoi heidän ohitseen. – Ei ehditty, siinä meni juuri Lahden bussi johon olisi pitänyt päästä, Emma sanoi. – Lahden bussi! Patu älähti. Emma avasi oven ja näytti miettivältä. – Kiitos nyt avusta. -Anteeksi että näin vaivasin, hän sanoi. – Lahteen minä juuri olen menossa. Myytävää venettä katsomaan, Patu ähkäisi. – Ajoitkin tänne vain minun takia, Emma sanoi räpsäyttäen pitkiä kaartuvia silmäripsiään. – Hyppää nyt takaisin autoon. Eikä tehdä tästä suurempaa numeroa, Patu sanoi. Emma tuli autoon. – Mitäs siitä nokkeluudesta puhuttiin. Nyt ei oltu kumpikaan ajan tasalla, hän nauroi. Emma kysyi, ostiko Patu itselle venettä. – En, veneen osto on toimeksianto, Patu sanoi lyhyesti. Hän ei halunnut kertoa vieraalle kaikkea. PATU JA EMMA JOUTUVAT HAAKSIRIKKOON He tutustuivat hyvin Lahteen ajellessa. Emma kertoi menevänsä tapaamaan serkkuaan tärkeässä asiassa. – Olen ammatiltani opettaja ja tällä hetkellä kesälomalla. Nyt on hyvää aikaa etsiä erästä kadonnutta henkilöä. Serkkuni tietää kadonneesta, mutta hän ei halunnut puhua siitä puhelimessa, Emma sanoi. – Onko se henkilö tärkeä sinulle? Patu kysyi. – Erittäin tärkeä, Emma sanoi totisena ja oli pitkän aikaa omissa ajatuksissaan. Vähän ennen Lahtea Emman puhelin soi. – Voi voi. Ei sille sitten mitään mahda, nähdään sitten myöhemmin, Emma sanoi. – Serkulle olikin tullut tärkeä meno ja voidaan tavata vasta myöhemmin illalla, Emma kertoi pettyneenä. Patu kysyi, mitä Emma aikoi sillä välin tehdä. – Kulutan kaupungilla aikaa, Emma sanoi otsa rypyssä. – Tule mukaani katsomaan myytävää venettä, se on läheisen Vesijärven rannassa, Patu ehdotti. Emma ilahtui. Mielellään hän lähtisi mukaan, mutta ei hänestä apua olisi. Patu soitti Lahtelaiselle venemyyjälle, joka oli nimeltään Kalle Messi. – Nähdäänkö hetken päästä Vesijärven rannassa? Patu kysyi. Kalle valitteli kiireitä, ei hän nyt oikein ehtisi venettä esitellä. – Pakko ehtiä. Olen tullut Turusta asti, Emma tuli matkaan myöhemmin. Tyhjän päiten en ajele, Patu sanoi ja sulki kännykän. Vene kellui sievästi laiturin kyljessä Vesijärven rannassa. Se olikin nätti vene valkoisine laitoineen. Kajuutta oli ruskeaa jalopuuta, kansi tasainen ja köydet siisteillä kiepeillä. Kalle Messi seisoi laiturilla veneen vieressä. Patu ja Emma menivät siihen, esittäydyttiin ja käteltiin. Kalle olikin viimeisen päälle venemiehen näköinen. Jalassa oli valkoiset housut ja ruskeat purjehduskengät. Päällä oli sininen villatakki sekä kaulassa valkoinen huivi ja päässä tietysti kipparilakki. – Myyn veneen kun… Kalle meinasi sanoa. – Ei se meitä kiinnosta, miksi joku myy veneen. Katsotaan kiinnostaako se ostomielessä,
Patu jyrähti. Emma hymyili ja sanoi: – Patu sanoo suoraan. Niin pitääkin, eikä jahkailla. Mentiin sisälle veneeseen. Hytti oli lakattua jalopuuta. Sohvilla tummansiniset, napein koristellut kangaspäälliset. Laipiossa roikkui kiiltävä messinkinen laivakello. Keulassa oli viihtyisät leveät vuoteet. – Tässä vuoteessa on nuorenparin kiva köllötellä toistensa kainalossa. Tilaa riittää vaikka rajumminkin peuhata, Kalle naureskeli. Patu yskäisi. – Ei olla nuoripari. Ei muukaan pari. Ollaan vaan puheissa asialinjalla, hän huomautti. Kaikki näytti hyvältä. Patu mietti, että vene sopisi merenkulkijalle. Ei olisi kyllä uskonut että sellainen järveltä löytyy, mutta ei sikaa säkissä osteta. – Hyvältä näyttää, mutta tehdäänpä koepurjehdus, Patu sanoi Kallelle. – Ei ole oikein mukana purjehdusvetimiä, Emma vähän esteli, näytti hymyssä suin korkokenkiään ja kukallisen hameen helmaa. Lähti hän kuitenkin mukaan. Olihan lämmin ilta ja kannella tarkeni paljain jaloin. He ajoivat apumoottorilla satamasta järvelle. Hyvin pieni diesel naputti, eikä pahemmin savuttanut. Veneessä oli kaikenmaailman mittareita. Niitä Kalle seuraili vähän väliä ja höpötti itsekseen. Patu ei sitä ymmärtänyt, näkihän sen muutenkin kuinka lujaa mentiin ja mihin suuntaan. Kun katsoi laidan yli veteen, huomasi oliko vettä tarpeeksi. Kalle oli semmoinen veneilijä, josta oli hienoa kun veneessä oli mittareita jotka piippasivat, vilkuttivat valoa ja joiden numerot vilahtelivat taajaan. Vielä ei purjeita nostettu. Vene kulki keula kohisten. Patu ja Emma istuivat kannella ja Kalle ohjasi sormenpäillä ruoriratasta pidellen. Tuuli heilutti Emman lyhyen hameen helmaa. Hän ei itse tainnut huomata, että pyöreät reidet näkyivät aika pitkälle paljaina. Kalle kyllä huomasi, koska silmät vilkuilivat vuoroin mittareita ja vuoroin Emman hameen alle. Patua alkoi nolottaa Emman puolesta ja hän kääntyi katsomaan eteenpäin. Edessä kellui keltaisenmustia tolppia. Patu tiesi, että ne olivat viittoja, jotka näyttävät reitin mistä pitää mennä. Sitä hän ei kyllä tiennyt miltä puolelta ne kuuluisi kiertää. Patu ajatteli, että kyllä Kalle tietää, kun kerran venettä ohjasi. Kalle varmaan tiesikin, ei vaan ehtinyt tolppia katsomaan kun oli niin paljon muuta seurattavaa. Erästä tolppaa ohittaessa Patu alkoi epäillä, mentiinkö nyt oikealta puolen. Kuului kamala rysäys ja rytinä, vene pysähtyi ja kallistui saman tien. Patu katsoi laidan yli. Vedessä näkyi iso kiven nokka, siihen oli vauhdilla törmätty. – Kivellä ollaan. Taidettiin mennä väärältä puolelta tuommoinen tolppa, Patu sanoi. Kalle nieleskeli puhumatta naama valkoisena. Kipparilakki oli lentänyt järveen ja tukka sojotti pelästyksestä pystyssä. Veneen mittarit piippasivat ja valot välähtelivät, ne varoittivat vaan vähän myöhässä. Patu kuuli veden lorinaa ja hän katsoi hyttiin, lattialla matto oli jo märkä. Lorina muuttui kohinaksi. Vesi nousi hytissä nopeasti, vene natisi ja kallistui enemmän. Kalle istui kauhusta kankeana. Emmalla oli silmät suurina ja käsi suun edessä. Kalle kiljaisi hampaat kalisten: – Vene uppoaa! Patu katseli ympärilleen, mistä nyt löytyisi veneen tyhjennyspumppu? Ei sellaista näkynyt eikä siitä olisi apua ollutkaan koska vettä tuli tulvimalla. Sisällä näkyi pelastusliivejä. Patu meni rappuset alas ja otti kolmet liivit. – Laittakaa nämä päälle, hän käski. Kallen kädet tärisivät niin paljon, että Emman piti laittaa hänen liivien vyöt kiinni. Vene upposi nopeasti, kansi oli kohta veden alla. Kallistui lisää ja jäi sitten siihen asentoon. Masto sentään jäi veden päälle. Kaikki kolme seisoivat kannella ja olivat napaa myöten järvessä. Patun rintataskussa soi kännykkä. – Joo, hän vastasi. – Hei. Kuinkas veneenosto sujuu? merenkulkija taas soitteli. Patu huokasi. – Puhutaanko myöhemmin. Nyt ei jäähdy ruoka. Mutta jalat kylmenee, kun seison napaa myöten vedessä, Patu sanoi ja sulki kännykän. Se oli kinkkinen tilanne. Oltiin keskellä järvenselkää, josta ei millään olisi jaksanut uida rantaan. Ei siinä lopulta kauaa tarvinnut värjötellä. Olihan kesäilta ja muitakin veneitä järvellä. Hetken päästä kuului läheltä moottorin pörinää ja viereen ajoi vene. – Olin ongella ja näin, että nyt on haveri sattunut. Onkos joku loukkaantunut? veneen kuski kyseli. – Kunnossa ollaan, mutta ollaanko jaarittelematta ja tullaan kyytiin kun alkaa tulla jo vilu, Patu sanoi. Purjevene jäi kivelle könöttämään. Eikä olisi vaaraa, että joku siihen törmäisi, kun masto näkyi vedestä monta metriä. – Palkkiomaksun saa kyllä tämä Kalle hoitaa. Vene ja vahinko oli hänen, Patu sanoi auttajalle kun he olivat taas rannassa. Onneksi Emma oli muistanut pitää kiinni kengistään. Kassinsa hän oli sentään viisaasti jättänyt autoon. – Taisi veneenosto lahota tähän. Liivejä hytistä hakiessa huomasin veneen pohjassa ison reiän. Taitaa tulla melkoinen korjauslasku ja kädenvääntö vakuutusmiesten kanssa, Patu sanoi. Kalle ei sanonut mitään, meni isoon maasturiinsa ja lähti renkaat soraa ruoppaisten. Patu katseli Kallen perään. – Ei vaatteet tee purjehtijaa. Vesillä täytyy olla tarkkana, mutta jos vahinko sattuu, pitää toimia jämptisti ja pysyä rauhallisena. Emman hameen helma ja Patun housut tippuivat vettä. Myös kalsarit olivat märät, eikä siinä oikein nakuna voinut viuhahdella. – Tule kuivattelemaan serkun luokse vaatteita. Hän taitaa olla jo kotona, Emma ehdotti. Patun piti siihen suostua. Kotiin olisi pitkä matka märkänä ajella. PATU KUULEE YLLÄTTÄVIÄ ASIOITA Veneen osto takkuili. Ei tainnut olla helppo löytää merenkulkijalle venettä maapallon kiertoon. Patu ajatteli kyllä palkkansa ottavan, ainakin bensarahat ja pikkuisen vaatekorvausta. Kengät olivat pilalla ja sukatkin samaten. Emman serkku asui lähellä Lahden hyppyrimäkiä. Patu päätti käydä ennen kotiin lähtöä vilkaisemassa niitäkin. Serkun talon edessä Emma penkoi kassiaan autossa katsellen oliko siellä kaikki tallella. – Kai minulla nyt kaikki on mukana, Emma mutisi ja meni edeltä kadulle. Patu jäi sulkemaan auton ovia. Sitten hän huomasi jonkun paperin lattialla, Emma taisi sen siihen äsken vahingossa pudottaa
ja enempää lappusta katsomatta Patu lykkäsi sen hansikaslokeroon. Serkku oli saman ikäinen nainen kuin Emma ja Patu. Hän tervehti halaamalla Emmaa, Patua hän katsoi pää kallellaan. – Jaaha. Sinulla onkin raamikas poikaystävä, serkku sanoi kun kätteli Patua. Emma sanoi kiireesti: – Ei me olla pari, tulin vain Patun kyydissä. Serkku hymyili sen oloisena, että yhteisistä ajeluista se usein lähtee. Olisivat niin sopiva pari. Sitten vasta hän huomasi heidän märät vaatteensa. Mitä oli sattunut? Emman piti antaa hänelle nopea selvitys veneturmasta. – Hyvä ettette sentään hukkuneet. Voi Herran tähden, serkku kauhisteli kertomusta. He pääsisivät suihkuun ja Patu sai lainaksi serkun miehen kalsarit sekä sukat. – Vaatteet kuivaa parvekkeen kaiteella kun vähän aikaa odotellaan, serkku lohdutti. Serkku arveli, että he olivat varmaan nälissään ja alkoi touhuta ruokaa pöytään. Syönnin jälkeen juotiin vielä jälkiruokakahvit. Emma oli kertonut päivällä tärkeän asian toimittamisesta. He alkoivat puhua siitä kahvin jälkeen. Patu istui kauemmas. Hän ei halunnut sekaantua toisten asioihin, mutta joutui seuraamaan pakostakin heidän keskusteluaan. Hän kuuli serkun kertovan innoissaan Emmalle. – Kesällä kun olin Turussa käymässä, näin torilla isäsi. Vain vilaukselta, mutta olen varma, että katsoin oikein, serkku sanoi. – Vai olisi isä Turussa. Kyllä hänet jollain tavalla sieltä löytää. Jos ei ollut sitten vain ohikulkumatkalla? Emma sanoi. Kenestä he puhuivat? Oliko Emman isä ollut hukassa? Serkku tuli Patun luo. – Pitää vieraalle selvittää myös mistä puhuttiin. Ajatteles, Emman isästä ei ole ollut vuosiin tietoa. Ja nyt minä näin hänet siitä vaan yhtäkkiä Turussa, serkku selitti innoissaan. Patu vain nyökkäsi. Ei asia häntä koskenut, mutta Emmalle se varmasti oli tärkeä asia. – Jos katsoisitte Turun puhelinluettelosta, asuuko sen niminen ihminen siellä, Patu ehdotti. Muuten asian olisi heti tarkistanut, mutta serkulla ei ollut Turun puhelinluetteloa. Tämä juttu ei kuulunut Patulle. Farkut olivat jo kuivat. Hän laittoi ne jalkaan ja pääsi lähtemään. Hän kiitteli Emman serkkua ruoka- ja kahvitarjoilusta. Emma kiitteli kyydistä Patua, hän jäisi vielä serkkunsa luokse. – Ei kestä kiitellä. Hyvä että hengissä selvittiin, hyvät kesänjatkot ja onnea isän löytämiseen,
Patu sanoi lähtiessä. Hän muisti autossa laittaneensa Emmalta pudonneen lapun hansikaslokeroon. Patu kaivoi lapun esiin ja se olikin valokuva! Ketä valokuva esitti? Tutunnäköistä miestä, kyllä miehen tunsi, vaikka taisi olla vanha kuva. Merenkulkija siinä oli! Sama veijarimainen pilke silmissä, samanlainen hymyjä yhtä rempseä pään asento. Oh hoh! Patulle valkeni, ettei hän ihan vielä päässyt lähtemään. Patu käveli takaisin serkun ovelle ja soitti ovikelloa. Serkku avasi oven näyttäen hämmästyneeltä. – Ei unohtunut mitään, Patu sanoi ennen kuin serkku ehti kysyä. – Olisi pikkuisen Emmalle asiaa, Patu sanoi ja meni serkun ohi sisälle. Kun Emma tuli eteiseen Patu näytti merenkulkijan valokuvaa hänelle. – Tämä taisi jäädä sinulta autoon? Patu sanoi. Emma katsoi kuvaa pää kallellaan ja nyökkäsi. – Siinä on vanha kuva isästä. Pudotin sen vahingossa. – Kiitos kun huomasit, Emma sanoi. – Serkun kanssa puhuttiin jo asiat selväksi. Pääsenkö vielä kyydissä takaisin päin? Maksan kyllä bensarahaa, Emma kysyi vielä. Patu sanoi: – Saman se maksaa, ajaako yksin vai kaksin. Kaksin on mukavampi kun on juttuseuraa. Ja minulla taitaa olla sinulle jotain kerrottavaa. Kun Patu otti autonavaimia taskusta, käteen osui ankkurinappi. – Se nappi taitaakin tuoda onnea. Tapasin Emman ja sydämessä kolahti heti, Patu ajatteli. PATU JA EMMA KOTIMATKALLA Patu halusi nähdä hyppyrimäen, ennen kuin he lähtisivät Lahdesta. Alue oli jo suljettu, mutta he näkivät korkeat hyppytornit kauempaakin. – Nykänen oli maailman paras. Se on monta kertaa leiskauttanut tuolta voittoon, Patu sanoi kun he istuivat autossa ja katselivat niska kenossa isoa mäkeä. – Mutta alkoi humputtelemaan
ja sitten menikin vaan koko ajan alamäkeä, Emma sanoi. – Ammattimiehet painaa tosissaan. Hyppäävät tai humputtelevat. Sama se on tangolaulajilla,
väkevä elämä antaa syvyyttä ääneen, Patu sanoi. Pisti sitten auton käymään ja otti suunnan kohti Forssaa. – Sinä taidat olla ammattimies. Mutta et taida pahemmin humputella, Emma sanoi nätisti hymyillen. – Humputtelen joskus. Mutta pidän jalat maanpinnalla, ja järkiajatukset päässä, Patu vastasi. Forssa läheni ja Patu mietti,
– Kuinkas nyt kertoisin Emmalle, että tiedän missä hänen isänsä on? Kesä-ilta hämärtyi. Auton tuulilasiin litsahteli silloin tällöin itikoita. Emma sanoi haukotellen:
– Oh hoijaa. On tässä jo ollut päivällä pituutta. Auton moottori hurisi ja kilometrit vilistivät kovaa vauhtia taakse. Patuakin alkoi väsyttämään ja Emman haukotus tarttui. – Ei sitten veneenosto onnistunut, Emma sanoi. – Ei, aamulla kävin katsomassa raatoa. Toisestakin taisi tulla sellainen, kun jysähti kivi pohjasta läpi, Patu sanoi. Emma näytti miettivältä. – Mitäs nyt sanoo se, jolle venettä olit ostamassa? Emma kysyi. – Taisi olla hyvä ettei sopivaa löytynyt. Jää aikaa vielä miehelle miettiä, kannattaako maailman ympäri lähteä, Patu sanoi. -Oh hoh. Vai maailman ympäri. Taitaa sellainen merenkulkija olla mielenkiintoinen mies, Emma sanoi. -Todella mielenkiintoinen. Sinun täytyy tavata hänet, Patu sanoi. Hän päätti houkutella Emman Turkuun, siellä sitten asiat selviäisi. – Olisi kyllä kiva nähdä semmoisen mies kenellä on niin huikeat suunnitelmat, Emma ihasteli. Forssan pysäkki oli jo kohdalla. – Jäisin tässä sitten pois, Emma pyysi. – Kyllä minä kotiinkin asti kuskaan, Patu sanoi. – Jos ei siellä odota kiukkuinen poikakaveri, joka sanoo, että kenenkäs kyydissä nyt tultiin? Patu jatkoi. – Ei siellä odota kuin kirjava Mörri-kissa. Olen sinkku, Emma nauroi. Kun he olivat Emman asunnon edessä Patu kysyi:
– Pääsetkös viikonloppuna katsomaan Turkuun sitä mielenkiintoista miestä? Emma seisoi auton vieressä kassi kädessä. – Voisin tullakin. Mennään sitten vaikka syömään hyvään ravintolaan, Emma lupasi. – Joo, minä kyllä maksan. Tuletkos katsomaan myös asuntoani, Patu ehdotti. Kotimatkalla ajaessa Patu mietti, että kyllä se ankkurinappi oli taatusti onnea tuova. Hän tapasi Emman ja saisivat olla yhdessä. MERENKULKIJA JA EMMA Patu soitti seuraavana päivänä merenkulkijalle. – Reissu on tehty. Olisi loppuselvityksen aika, hän sanoi. Merenkulkija ilahtui,
– Löytyikös sellaista mikä kiinnostaa minua? – Taatusti, Patu vastasi. Emma tuli lauantaina Turkuun. Hän oli pistänyt itsensä nätiksi, tukka oli sievästi nutturalla ja yllä oli kesäisen kaunis mekko. He menivät Aurajoen rannassa kelluvaan laivaravintolaan. – Ompas sopiva paikka tavata semmoinen merenkulkija, Emma ihasteli. Merenkulkija istui jo siellä odottamassa. Patu johdatti Emman merenkulkijan viereen. Merenkulkija katsoi ihmetellen, ketäs naista Patu siihen talutti? -Tässä on Emma, Patu sanoi merenkulkijalle. Emmalle hän sanoi: – Tässä on se mies, jolla on kanttia lähteä veneellä maapallon kiertoon. Emma katsoi merenkulkijaa. Sitten hänen silmänsä suurenivat, ja nätit huulensa pyöristyivät. – Herran tähden. Onkos se minun isäni, Emma sanoi kun tunsi heti, vaikkei ollut muuta kuin valokuvia nähnyt. Merenkulkija meni valkeaksi kasvoiltaan. Patu jo pelkäsi ukon saavan sydämeen laakin. – Oletko sinä tyttäreni? merenkulkija sanoi. Patu ja Emma istuivat. Tilanne rauhoittui hetken päästä, kun suurin kuohu laantui. Merenkulkija oli ihmeissään. – Mutta miten te tapasitte? Patuhan lähti veneenostoon, hän sanoi. – Se on oma juttunsa. Jos jutellaan siitä myöhemmin, Patu sanoi ja otti ruokalistan. Emma ja isä katsoivat toisiaan, mutta Patu katsoi ruokalistaa. – Tilata pitää jotakin. Sinä aikana kun odotellaan ruokaa, ehditään kyllä juttelemaan, Patu sanoi. Myöhemmin merenkulkijalla ja Emmalla oli paljon puhuttavaa. Millä lailla oli kummankin elämä mennyt, ja ettei enää kadottaisi minnekään. -Taisi mennä maapallon kierto miettimisen asiaksi, merenkulkija sanoi. – Puhutaanko nyt veneasiat, ei ne myytävät hyvältä näyttäneet. Toinen vene oli suulissa hiirten kotina. Toisessa taitaa ahvenet uida sisällä siellä Vesijärvellä, Patu sanoi. Patu otti esiin valokuvan, jonka oli suulissa ottanut. Siinä näkyi Unelma niminen vene pönkkien varassa. Merenkulkija katsoi kuvaa ja taas hänen kasvonsa kalpenivat. Hänen henkensä melkein salpautui. Silmät tapittivat veneen kuvaa, mutta sitten hän sai kumminkin kähistyä. – Siinä on sama vene, jolla se amerikkalainen purjehti maapallon ympäri silloin joskus. Millä lailla ja koska se vene on Suomeen kulkeutunut? Siinäpä olisi selvittämistä, merenkulkija ihmetteli. – Se käydään ostamassa ja laitetaan yhdessä kuntoon. Vaikka menisi sitten aikaa ja rahaa, merenkulkija jatkoi. Patu ja Emma katsoivat toisiaan. – Mutta purjehditaan vaan näillä lähivesillä. On ainakin pienempi vaara merirosvoista, Patu ehdotti. Patun nenä alkoi kutiamaan. Ehkä joku ruokamauste teki sen ja vaikka hän yritti estää, pääsi aivastus pärskähtämään. Patun kaivaessa nenäliinaa taskusta, lattialle putosi jotakin, minkä Emma kumartui nopeasti ottamaan. – Ankkurinappi? hän ihmetteli. Emma katsoi Patua ja sanoi: – Eihän sinulla tämmöisiä nappeja vaatteissa ole. – Minulta on irronnut tuollainen nappi takista, merenkulkija sanoi. Patu otti napin Emmalta ja lykkäsi sen merenkulkijan käteen. – Saat kyllä tämän takaisin. Nyt on löytynyt, tytär, vene ja takin nappi. Lopetetaan juttu, muuten tästä tulee liian pitkä, Patu sanoi. – Pihvit kerkesi jäähtymään ja ranskalaiset on kylmän nahkeita, hän jatkoi lautastaan katsoen. Merenkulkija huokasi, katsoi sitten Emmaa ja Patua. Heistä tuleekin sopiva pari, hän ajatteli. Kyllä tyttären antaa tuollaiselle miehelle, jonka jalat on tukevasti maanpinnalla. Ja jolla on raameja sen verran, ettei kuka tahansa puistossa tule nokittelemaan. Tuuran seurakunnan pidetty kirkonmies, joka joutuu mukaan selvittämään raakaa surmatyötä. Tuleeko rikosten selvittämisestä hänelle harrastus? Naimisissa, perheeseen kuuluu vaimo Kerttu ja aikuinen tytär. Riikka Heinämaa, lastentarhanopettaja
Seurakunnan pyhäkoulunopettaja ja 12-vuotiaan Mikan äiti. Mikan isästä ei ole tietoa. Pastori Halme viettää usein miellyttäviä kahvihetkiä pirteän Riikan seurassa. Juhani Mäkinen, pastori
Seurakunnan toinen pappi, jonka ura ja elämä saa karmean lopun. Raija Mäkinen, Juhani Mäkisen vaimo
Puutarhanhoito ja kahden lapsen kasvattaminen ovat Raijan elämän sisältö, kunnes tapahtuu rikos, ja Raijan elämä muuttuu täydellisesti. Ville Mäkinen, Juhani Mäkisen veli
Alkoholisti, joka ei halua tehdä pahaa kärpäsellekään. Pahaksi onneksi Ville omistaa metsästyskiväärin. Reino Komulainen, nimismies
Punanenäinen poliisimies, joka tekee liian nopeita johtopäätöksiä, mutta joka tarvittaessa uskoo järkipuhetta. Suntio Riikonen
Veneilyä harrastava seurakunnan työntekijä. Mäkisen perheen naapuri, joka kuulee seinän läpi, mitä Mäkisten perheessä tapahtuu. Tuuran kunnan harmaa kivikirkko seisoi tukevasti mäellä. Se oli vanha kirkko, rakennettu yli 400 vuotta sitten. Kirkkoa käytettiin vain joskus kesäisin. Talvella se oli liian kylmä. Vähän matkan päähän oli rakennettu toinen kirkko. Se oli uudempi ja isompi ja tehty punaisista tiilistä. Jumalanpalvelukset pidettiin siellä talvisin, nykyään usein myös kesällä. Oli sunnuntai. Pastori Jakob Halme sulki vanhan kirkon ovia jumalanpalveluksen jälkeen. Hän oli tyytyväinen. Väkeä oli ollut tavallista enemmän, varsinkin turisteja. Tuuran vanha kirkko oli tunnettu nähtävyys. Kesällä kirkkoa tultiin katsomaan kaukaakin. Lähialueen hääparit halusivat mennä naimisiin juuri tässä kirkossa. Pastori Halme oli vihkinyt tänäkin kesänä monta onnellista hääparia. Aurinko paistoi lämpimästi kirkon kattoon. Kirkon ympärillä oli kiviaita. Tummat kuuset aidan takana humisivat leudossa tuulessa. Niiden takaa alkoivat viljapellot. Nurmikolla asteli parvi naakkoja. Pastori Halme hymyili niille. Hän kutsui naakkoja mielessään pastoreiksi. Hänessä ja linnuissa oli jotakin samaa. Pastori Halme lähti kiertämään kirkon ympäri, kuten aina jumalanpalveluksen jälkeen. Siitä oli tullut tapa. Varjon puolella seinän vieressä oli tiheä pensas. Oksien keskellä lähellä maata pastori Halme näki jotain vaaleaa. Se ei näyttänyt muovipussilta tai paperiroskalta. Se oli jotain muuta. Pastori Halme meni lähemmäksi ja vavahti pelästyksestä. Pensaasta näkyi ihmisen käsi. Pastori Halme veti oksia sivuun. Maassa makasi mies. Mies oli kuollut. Miehen päässä oli valtava haava. Kasvot olivat veren ja mullan tahrimat. Haavasta oli valunut maahan paljon verta. Pastori Halme tunsi miehen. Mies oli toinen kylän papeista, Juhani Mäkinen, pastori Halmeen työtoveri. He olivat olleet työtovereita vähän yli kolme vuotta. Mäkinen oli ollut jo Tuuran seurakunnassa, kun pastori Halme oli muuttanut sinne. Alussa he eivät olleet tulleet toimeen keskenään. Mäkinen oli pitänyt häntä uhkana tai kilpailijana. Alkuaikoina seurakuntalaiset olivat olleet kiinnostuneita pastori Halmeesta ja tulleet kuuntelemaan vain hänen saamojaan. Siitä Mäkinen oli ollut kateellinen, pastori Halme arveli. Läheisiä ystäviä he eivät olleet vieläkään. Pastori Mäkisellä oli vaimo ja kaksi teini-ikäistä lasta. Lisäksi hänellä oli veli, Ville Mäkinen, joka asui samassa kylässä. Kumma kyllä, pastori Halme tunsi Villen oikeastaan paremmin kuin Juhani Mäkisen. Ville Mäkinen oli juoppo. Vihellä oli tapana tulla pyytämään rahaa viinaan pastori Halmeelta. Joskus pastori Halme olikin antanut rahaa, useimmiten ei. Mäkisen veriset kasvot eivät olleet miellyttävä näky. Pastori Halme astui taaksepäin. Nurmikkoon oli jäänyt kaksi vanaa kuolleen miehen kengistä. Hänet oli raahattu pari metriä avoimelta nurmikolta pensaan suojaan. Nurmikolla oli kirves. Joku oli ilmeisesti lyönyt sillä Mäkistä ja jättänyt aseen siihen. Pastori Halme katsoi kirvestä tarkemmin. Hän tunsi sen hyvin. Se oli hänen oma kirveensä. Pastori Halme oli rauhallinen ja harkitseva mies. Hän seisoi paikallaan ja tuijotti kirvestä hiljaa monta sekuntia. Hän ei koskenut kirveeseen. Rikospaikalla ei saanut sotkea jälkiä. Miten kirves oli joutunut tänne? Eilen hän oli pilkkonut sillä puita saunaan omassa liiterissä. Nyt joku oli tappanut sillä ihmisen. Ajatus oli kammottava ja pelottava. Pastori Halme katsoi ympärilleen. Ehkä murhaaja oli vielä lähistöllä. Ketään ei näkynyt. Maisema oli rauhallinen, aurinko paistoi lämpimästi, taivaalla oli joitakin valkoisia pilviä. Kiviaidan takana keltainen vilja aaltoili rauhallisesti tuulessa. Ja pensaassa makasi kuollut mies, joka oli tapettu hänen kirveellään. Paikalle oli saatava poliisi. Uskaltaisiko hän jättää ruumiin yksin? Pakkohan se oli. Pastori Halme lähti kiireesti kohti lähellä olevaa seurakuntataloa. Siellä oli hänen työhuoneensa ja puhelin. Hän näki suntion tulevan kirkkoa kohti seurakuntatalolta. Suntio Riikonen oli tulossa laittamaan kirkkoa kuntoon seuraavaa tilaisuutta varten. – Kuule Riikonen. Mene kirkon taakse pensaan luo ja jää sinne vahdiksi. Älä koske mihinkään. Älä päästä ketään lähelle. Siellä on kuollut mies, pastori Halme sanoi ja kiirehti suntion ohi. Suntio Riikonen jäi hämmästyneenä katsomaan Halmeen perään. Rauhallinen kirkon piha oli pian täynnä meteliä ja ihmisiä. Aidan vieressä seisoi useita poliisiautoja. Siniset valot vilkkuivat autojen katolla. Kirkon pihalla oli joukko poliiseja. Eräs poliisi kiersi pihaa koiran kanssa ja etsi jälkiä. Toinen poliisi otti valokuvia ruumiin löytöpaikasta. Ruumis kannettiin ambulanssiin. Pihan ympärille oli vedetty keltainen nauha, jossa luki:
PÄÄSY KIELLETTY POLIISI. Kirkon aidan viereen oli tullut runsaasti uteliaita kyläläisiä. Kaikki kyselivät, mitä oli tapahtunut. Pastori Halme seisoi erään poliisiauton vierellä ja katsoi nimismies Reino Komulaisen nenää. Nimismiehen nenä oli tavattoman iso ja punainen.",book
"Pastori Halme muisteli, kuinka rippikoululaisilla oli tapana kertoa pilajuttuja nimismiehen nenästä: –    Kylän ainoa liikennevalo. Kun nimismies kulkee kadulla, kaikki autot pysähtyy. Ne luulee, että punainen valo palaa. Pastori Halme hymyili itsekseen. –    Ihmisen tappaminen on vakava asia, sanoi nimismies Komulainen. –    Anteeksi, sanoi pastori Halme ja lopetti hymyilemisen. Pastori Halme oli kertonut nimismiehelle, miten hän oli löytänyt ruumiin. –    Entä sinun kirveesi. Miten se on tänne joutunut, nimismies kysyi. –    En tiedä. Liiteri ei ole lukossa. Kuka tahansa on voinut hakea sen, pastori Halme vastasi. Pastori Halme asui pappilassa. Sinne oli vanhalta kirkolta vain sata metriä. –    Milloin käytit kirvestä viimeksi, nimismies kysyi. –    Eilen. Pilkoin puita saunaa varten, pastori Halme vastasi. –    Joku on siis vienyt kirveen sen jälkeen. Ehkä, nimismies mietti. Pastori Halme katsoi nimismiestä. Mitä se “ehkä” tarkoitti. Epäilikö nimismies häntä? –    Minä en tappanut pastori Mäkistä, pastori Halme sanoi rauhallisesti. –    Kirves viedään tutkittavaksi. Tutkimme, onko siinä sormenjälkiä tai muita merkkejä tekijästä, nimismies Komulainen selitti. –    Henkilökohtaisesti uskon kyllä, että pastori ei sitä tehnyt, hän sitten jatkoi. Nimismies Reino Komulainen oli jo vanha mies, melkein eläkeiässä. Hänellä oli helppo työ tässä kylässä. Jos sattui varkauksia, tekijä oli yleensä tullut toiselta paikkakunnalta. Kylän baarissa oli joskus ollut humalaisten tappeluita. Perheriitoja oli ollut joitakin, mutta kylässä ei ollut koskaan tapahtunut tappoa tai murhaa. Itse asiassa nimismies Komulaisella oli varma mielipide siitä, kuka oli kirveellä tappanut pastori Mäkisen. Hän katsoi kirkon katolla olevaa ristiä ja mietti ääneen: – Yleensä tapot tehdään humalassa jonkin riidan jälkeen. Pastori Mäkisellähän on juoppo veli, aina rahapulassa. Jos se oli tullut pyytämään pappiveljeltään rahaa. Tämä oli kieltäytynyt antamasta, veli oli hakenut kirveen pappilan liiteristä ja lyönyt sillä Mäkistä täällä. Nimismies käänsi katseensa pastori Halmeeseen, mutta pastoria ei näkynyt missään. Pastori Halme oli lähtenyt äkkiä ja huomaamatta. Pastori Halme ajoi kovaa vauhtia kapeaa ja mutkaista soratietä. Hänen yritti ehtiä Ville Mäkisen luo ennen poliiseja. Ville Mäkinen asui muutaman kilometrin päässä kylästä. Taloon johti huonokuntoinen tie. Pastori Halme olisi halunnut ajaa vielä kovempaa, mutta kuopat pakottivat hiljentämään. Auto kärsi jo muutenkin. Ville Mäkisen elämän tärkein asia oli viina. Hän tarvitsi viinaa joka päivä. Pastori Halme arveli, että Ville ei ollut koskaan täysin selvä. Ville Mäkinen oli alkoholisti. Pastori Halme ajoi pihaan ja suoraan oven eteen. Pihalla kasvoi pitkää ruohoa. Pari omenapuuta kurkotti ruohikosta. Pieni talo oli vanha ja rähjäinen. Yksi ikkuna oli rikki. Kattopellissä oli reikiä. Pastori Halme koputti oveen. Ovi aukesi itsekseen ja narahti hiljaa. Pastori Halme astui eteiseen ja siitä suoraan keittiöön. Välissä ei ollut ovea. –    Päivää. Onko täällä ketään, hän sanoi kovalla äänellä. Ei vastausta. Keskellä lattiaa oli metsästyskivääri. Pastori Halme astui varovasti aseen ohi kamariin. Ensin hän näki miehen jalat, sitten kasvot. Ville Mäkinen makasi selällään, suu oli auki. Lattialla ja vaatteilla oli punaisia tahroja. –    Ei kai taas uusi ruumis, pastori Halme pelästyi. Sitten hän huomasi, että lattialle oli kaatunut punaviinipullo. Viiniä oli myös Ville Mäkisen vaatteissa. Ville Mäkisen suusta pääsi syvä huokaus. Mies avasi silmänsä ja tunnisti vieraan. –    Päivää pastori. Taisin nukahtaa, Ville Mäkinen sanoi ja nousi. –    Tulin sanomaan, että poliisi on pian täällä. Veljesi on kuollut. Poliisi luulee, että sinä teit sen, pastori Halme sanoi ja kertoi, mitä kylässä oli tapahtunut. Hän sai selittää kahteen kertaan, ennen kuin Ville Mäkinen ymmärsi ja uskoi. –    En se minä ollut. Ei kai pastori sitä luule. Tunteehan pastori minut. En minä pysty tappamaan edes hiiriä talosta. Olen koko yön ja aamun nukkunut täällä, Ville Mäkinen sanoi. – Tiedän, että sinä et ole mikään murhamies. Tulin vain varoittamaan etukäteen, että et pelästy poliisia, pastori Halme rauhoitteli. Ensimmäinen poliisiauto kaarsi siniset valot vilkkuen pihaan ja sen perässä kaksi muuta autoa. Poliisit nousivat nopeasti autoista ja kyyristyivät puiden ja auton ovien suojaan. Pastori Halme nosti kiväärin lattialta ja ripusti sen keittiön seinässä olevaan naulaan. Juuri sillä hetkellä kaksi poliisia astui sisään aseet kädessä. Poliisit ryntäsivät Ville Mäkisen luo, vetivät hänen kätensä selän taakse ja panivat hänelle käsiraudat. Ville Mäkinen näytti pelästyneeltä. Hän lähti kuitenkin rauhallisesti poliisien mukana poliisiautoon. Nimismies Komulainen tuli seisomaan pastori Halmeen viereen. –    Halusin pyytää yhtä asiaa, mutta lähdit niin äkkiä. Tulit tietysti varoittamaan Mäkistä. Oletko kenties Mäkisen rikostoveri, nimismies kysyi. Pastori Halme näki, että nimismies ei ollut tosissaan. –    Mikä se pyyntö on, pastori Halme kysyi. –    En ole kertonut kuolemasta Juhani Mäkisen vaimolle. Ajattelin, että sinä voisit pappina tehdä sen, nimismies sanoi. –    Minä teen sen, pastori Halme huokaisi. Mäkiset asuivat seurakunnan paritalossa lähellä kirkkoja. Mäkisen perhe asui toisessa asunnossa ja suntio Riikonen toisessa. Raija Mäkinen tuijotti pastori Halmetta pelästyneenä, kun tämä astui Mäkisten valoisaan keittiöön. Rouva Mäkisen silmien reunat olivat punaiset ja poskilla oli kosteita viiruja. Hän oli itkenyt. Joko Raija Mäkinen tiesi miehensä kuolemasta? Kuka siitä oli kertonut? Rikospaikalla oli ollut paljon kyläläisiä, ehkä joku heistä oli kertonut, pastori Halme mietti. Raija Mäkisen edessä oli pullo konjakkia. –    Otin konjakkia, että rauhoittuisin. Suntio Riikonen toi joskus pullon Virosta, Raija Mäkinen selitti. –    Ovatko lapset kotona, pastori Halme kysyi aluksi. Pastori Mäkisen perheessä oli kaksi tytärtä, 14- ja 15-vuotiaat. Hän oli kesän alussa opettanut vanhinta tytärtä rippikoulussa. –    Lapset ovat kavereiden luona, Raija Mäkinen vastasi. –    Ole hyvä ja istu. Pastori Halme istui keittiön pöydän ääreen. Keittiön ikkunasta näki puutarhaan, jossa oli iso kasvimaa. Puutarhan hoito oli Raija Mäkisen harrastus. Hän oli ylpeä kasvimaastaan. Pastori Halmekin oli saanut monena syksynä porkkanoita ja sipuleita Mäkisten kasvimaasta. Pastori Halme veti syvään henkeä ja mietti, miten aloittaisi. Raija Mäkinen ehti ensin. –    Kuka hänet löysi, Raija Mäkinen kysyi. Joku siis oli jo kertonut. –    Minä löysin Juhanin. Hänet on viety ambulanssilla pois, pastori Halme yritti puhua rauhallisesti. Raija Mäkinen katsoi pitkään pastori Halmetta. Äkkiä hän nosti kädet kasvoilleen. Sormien välistä valui kyyneleitä. He istuivat hiljaa pitkän aikaa. Raija Mäkinen kädet kasvoilla, pastori Halme pöydän toisella puolella. Pastori Halmeella oli mielessä paljon kysymyksiä: –    Selviätkö yksin? Kuka kertoo lapsille? Voinko tehdä jotain, voinko olla jotenkin avuksi? Onko sinulla ystävää, joka voisi tulla luoksesi, ettei sinun tarvitse olla yksin? Ja myös:
–    Tiedätkö, kuka tappoi miehesi? Pastori Halme oli joutunut lohduttamaan surevia omaisia usein. Nyt hän ei osannut sanoa sanaakaan. Kysymykset tuntuivat turhilta. Niiden aika olisi myöhemmin. Pastori Halme nousi, astui Raija Mäkisen luokse ja ojensi kätensä. Raija Mäkinen tarttui käteen. –    Ota yhteyttä, jos on jotain, sanoi pastori Halme lopulta ja käveli ovelle. –    Meillä oli riita aamulla, minulla ja miehelläni, Raija Mäkinen sanoi hiljaa. -7-
Pastori Halme kääntyi takaisin ja istui uudelleen. –    Pastori ei taida tietää, että Juhanilla ja minulla ei ollut kovin hyvät välit, Raija Mäkinen aloitti. Pastori Halme olisi halunnut esittää kysymyksiä, kuulustella. Hän istui kuitenkin hiljaa ja odotti. Hetken päästä nainen jatkoi: –    Tänä aamuna me riitelimme rahasta, niin kuin ennenkin. Meidän raha-asiamme olivat aina huonosti. Rahaa ei ollut koskaan tarpeeksi. –    Eihän papin palkka niin huono ole, pastori Halme sanoi. –    Sitä minäkin sanoin, Raija Mäkinen huokasi. –    Ennen meillä oli rahaa mukavasti, mutta ei nykyään, Raija Mäkinen jatkoi. –    Aina kun otin puheeksi raha-asiat, tuli riita. Usein Juhani lähti kiireesti jonnekin, ettei olisi tarvinnut puhua rahasta. Siksi minäkään en halunnut puhua rahasta liian usein. Meillä on vaikeaa muutenkin – tai oli. Raija Mäkinen oli hetken hiljaa ja jatkoi sitten kertomustaan: –    Me olimme nuoria, kun menimme naimisiin. Ehkä liian nuoria. Saimme lapsia, ja minä jäin kotiin hoitamaan niitä. Sitten mieheni rakastui toiseen naiseen. Nainen oli minua nuorempi, tyttö vielä. Se tapahtui yli kymmenen vuotta sitten. –    Suhde loppui, ja luulin, että kaikki olisi hyvin. Niin ei käynyt, Raija Mäkinen jatkoi. –    Meillä ei ollut enää rakkautta. Olimme kaksi yksinäistä ihmistä samassa talossa- –    Tai ainakin minä olin yksinäinen, hän lisäsi hiljaisella äänellä. –    Kymmenen vuotta on pitkä aika, pastori Halme sanoi. –    Emme halunneet erota, osaksi lasten takia, osaksi sen takia, että mieheni on pappi, Raija Mäkinen selitti. Äsken keittiö oli ollut valoisa ja avara. Nyt se äkkiä näytti harmaalta ja pölyiseltä. Pastori Halme huomasi, että nurkissa oli roskia. Kaapeista lohkeili maali. Raija Mäkinen jatkoi: –    Tänä aamuna pyysin jälleen rahaa. Lapset tarvitsevat uusia vaatteita. Mieheni väitteli niin kuin aina. Hän sanoi, että hän antaisi rahaa ehkä ensi kuussa. Minä sanoin, että rahaa tarvitaan nyt ja aloin itkeä. Juhani mietti hetken. Sitten hän otti pöydältä kukkamaljakon ja paiskasi sen lattiaan. “Minä selvitän asiat nyt”, hän huusi ja painui ulos. Raija Mäkinen nosti katseensa pöydästä ja katsoi suoraan pastori Halmetta. –    Tiedän, että mieheni maksoi rahaa jollekin. Säännöllisesti joka kuukausi, Raija Mäkinen sanoi. Seuraavalla viikolla Ville Mäkinen päästettiin vapaaksi. Se oli pastori Halmeen mielestä hyvä asia. Hän uskoi vahvasti, että Ville Mäkinen oli syytön. Juhani Mäkiselle oli tehty ruumiinavaus. Siinä oli selvinnyt kuolinsyy. Sen pastori Halme jo tiesikin: luja isku päähän. Poliisi tutki pastori Mäkisen kuolemaa nyt tappona tai murhana. Poliisi ei ollut löytänyt kirveestä sormenjälkiä, paitsi tietysti pastori Halmeen. Poliisi kuulusteli pastori Halmetta. Hän sai selvittää tarkasti, mitä oli tehnyt varhain sunnuntaiaamuna, kun rikos oli tapahtunut. Nimismies Komulainen ei ollut lainkaan ystävällinen. Rikollista ei ollut löydetty. Poliisilla ei ollut tietoa, kuka oli tehnyt surmatyön. Pastori Halme ajatteli, että häntäkin epäiltiin. Kukaan ei vain uskaltanut sanoa sitä hänelle suoraan. Pastori Halme oli yrittänyt kysellä tietoja Juhani Mäkisestä. Hän huomasi, että hän tiesi hyvin vähän työtoveristaan. –    Miten vähän me joskus tiedämme lähellä olevista ihmisistä, työtovereista tai naapureista. Siitä millaista elämää he viettävät tai mitä he ajattelevat, pastori Halme mietti. Hän oli puhunut seurakunnan työntekijöiden kanssa ja yrittänyt selvittää, millainen mies pastori Mäkinen oli ollut. Kaikki olivat ihmeissään. Kuka nyt pastori Mäkisen olisi halunnut tappaa? Hän oli ollut mukava mies, nuuka tosin tai säästäväinen. Ei halunnut paljon kertoa omia asioitaan. Vaimo ja kaksi lasta, eli varmaan tavallista elämää. Juoruttiin, että avioliitto ei ollut kovin onnellinen. Mutta kenelläpä olisi, nauroivat viraston naiset. –    Ihminen se on pappikin, että katselee joskus nuoria naisia. Mutta mitäs menneistä, vihjaili eräs naisista. Pastori Halme meni tapaamaan suntio Riikosta, joka asui Mäkisten naapurina. Riikonen oli poikamies. Olohuoneessa oli hyvin vähän huonekaluja: sohva, pöytä, tuoli ja televisio. Ei juuri muuta. Lattialla ei ollut mattoja, mutta asunto oli melko siisti. Riikonen oli pastori Halmeen ikäinen mies, noin 50-vuotias. Riikonen oli ollut kauan seurakunnassa, yli 20 vuotta. Kerrottiin, että Riikosella oli kaupungissa sairas äiti, jota hän kävi usein katsomassa. Pöydällä oli nippu venelehtiä. Riikonen rakasti veneilyä. Hän omisti hienon ja kalliin veneen. Kesäisin hän oli veneellään merellä aina kun oli mahdollisuus, huonoillakin säiliä. Tuuran kunta oli meren rannalla. Kunnan venelaituri oli Melkorannassa, noin kymmenen kilometrin päässä kirkolta. Riikonen oli myös Viron matkojen harrastaja. Hän kävi usein Virossa, joskus myös omalla veneellään. Hän toi usein tuliaisina alkoholia, jota hän tarjosi vierailleen. Se oli yleensä parasta ja kalleinta laatua. –    Virossa kaikki on niin halpaa, Riikosella oli tapana sanoa selitykseksi. –    Tunsitko hyvin pastori Mäkisen, pastori Halme aloitti keskustelun. –    En sen paremmin kuin muutkaan, suntio Riikonen sanoi vähän tylysti. Hän ei halunnut puhua Mäkisestä. –    Mutta tehän olitte naapureita, pastori Halme jatkoi. –    Heidän avioliittonsa ei kai ollut kovin onnellinen. Muksut ovat pahassa iässä. Meteliä kuuluu joskus tänne puolelle seinän takaa, suntio Riikonen vastasi. –    Mäkisen vaimo on kiltti. Hän tuo minullekin joskus kasviksia puutarhasta. Häntä käy sääliksi, Riikonen jatkoi. Riikonen haki konjakkipullon kaapista ja kaksi lasia. –    Saako olla, suntio Riikonen kysyi. Pastori Halme kieltäytyi kohteliaasti. Hän oli nähnyt, että kaapissa oli ollut paljon viinapulloja. Sen verran kuin pastori Halme viinoista tiesi, pulloissa oli kalliita juomia. Suntio Riikonen ei juonut itse kovin paljon. Ketä varten kalliit viinat oli hankittu, pastori Halme mietti. Seuraavana sunnuntaina kirkossa oli väkeä enemmän kuin tavallisesti. Ihmiset olivat uteliaita. He halusivat nähdä pastori Halmeen, jota epäiltiin murhasta. He halusivat nähdä kirkon, jonka pihalla oli tehty verinen ja raaka surmateko. Jumalanpalvelus oli loppumassa. Pastori Halme oli tyytyväinen. Hän oli pitänyt hyvän saaman. Hän oli lopettanut sen kysymykseen: mikä on pahin rikos, minkä ihminen voi toiselle tehdä? Jotkut olivat istuneet päät painuksissa ja katselleet häntä salaa. Ainoastaan vanhat naiset eivät olleet häpeilleet. He olivat rupatelleet vilkkaasti kesken jumalanpalveluksen. – Onkohan murhaaja nyt kirkossa, ajatteli pastori Halme äkkiä. Jos murhaaja onkin tuo tuntematon mies takapenkissä, joka katselee koko ajan lattiaan. Tai joku muu paikalla oleva. Kun jumalanpalvelus oli ohi, pastori Halmeen luo tuli nuori nainen. Hän oli Riikka Heinämaa, lastentarhanopettaja. Hän piti pyhäkoulua seurakunnassa. Riikka oli noin 30-vuotias. Hänellä oli lyhyt vaalea tukka ja yleensä pirteät silmät. Nyt Riikan silmät olivat vakavat. Pastori Halme piti nuoresta naisesta. Riikka Heinämaa ja pastori Halme olivat usein jääneet juttelemaan jumalanpalveluksen jälkeen. Joskus pastori Halme oli käynyt kahvilla Riikan luona. Pastori Halme oli mielellään Riikan seurassa. Riikka Heinämaa oli kaunis nainen. –    Tuleeko pastori kahville, olen tehnyt marjapiirakkaa, Riikka kysyi. Kaikki kutsuivat pastori Halmetta pastoriksi. Etunimeä Jakob ei käyttänyt juuri kukaan. Hänen vaimonsa sanoi häntä Jaakoksi. Muille, hyvillekin tutuille hän oli pastori. –    Kiitos, pastori Halme myöntyi Riikan kutsuun. –    Onko Mika isänsä luona, kysyi pastori Halme, kun he istuivat Riikan keittiössä. –    Ei, vaan isoäidin luona kaupungissa. Pojasta on mukava viettää kesälomaa siellä, Riikka sanoi. Riikka Heinämaa asui talossa kahdestaan poikansa Mikan kanssa. Mikalla oli samanlainen vaalea tukka ja samanlaiset iloiset silmät kuin äidillään. Pastori Halme oli monta kertaa halunnut kysellä pojan isästä. Oliko hän elossa? Pitikö hän yhteyttä? Riikka ei ollut kertonut hänestä mitään. Pastori Halme oli joskus katsonut Riikan tietoja kirkonkirjoista. Riikka oli 30-vuotias. Hänen poikansa Mika täyttäisi pian 12 vuotta. Pojan isästä ei ollut mitään merkintää. Riikka pani kahvin tulemaan ja toi pöytään marjapiirakan. Riikka oli muuttanut kuntaan pääkaupungista, kun hän oli päässyt harjoittelijaksi päiväkotiin. Riikka asui pienessä talossa, joka oli kunnan omistuksessa. Kunnan työntekijänä Riikka oli saanut vuokrata talon. Talon pihalla oli paljon viinimarjapensaita. Riikka tarjosi pyhäkoulun lapsille usein omatekoista viinimarjamehua. Mitähän Riikka ajatteli Mäkisen murhasta, pastori Halme mietti. Riikka vastasi kuin olisi kuullut kysymyksen. –    Vaikea kuvitella, että meidän kylässä tapahtuisi jotain niin kauheata, Riikka Heinämaa sanoi. –    Se on todella kauheaa. Tunsitko heitä lähemmin, Mäkisiä, pastori Halme kysyi. Riikka istui pastori Halmeen viereen ja katsoi tätä hetken. Riikan hiukset tuoksuivat raikkailta. Hänellä oli yllään ohut keltainen paita. –    Kuuntele, kun kerron. Tähän kylään muutti kerran nuori ja kokematon tyttö, joka oli juuri päässyt ylioppilaaksi. Hän piti lapsista, ja täällä oli työpaikka päiväkodissa. Hän oli ollut koko ikänsä mukana seurakuntanuorissa. Täälläkin hän meni mukaan seurakunnan toimintaan ja alkoi pitää pyhäkoulua, Riikka aloitti kertomuksensa. Riikka leikkasi marjapiirakasta palan ja laittoi sen pastori Halmeen lautaselle. Sitten hän jatkoi kertomista: –    Seurakunnassa oli työssä nuori ja komea pappi. Pappi oli naimisissa ja kahden pienen lapsen isä. Se ei estänyt pappia rakastumasta tyttöön. Heillä oli kiihkeä suhde. Riikka piti lyhyen tauon ja sanoi: –    Jonkin ajan kuluttua tyttö sai lapsen. Pastori Halme katsoi pitkään Riikkaa. Riikka puolestaan tuijotti marjapiirakkaa. –    Entä myöhemmin? Jatkuiko suhde, pastori Halme kysyi. –    Ei. Mies pelkäsi ihmisten puheita. Hän oli nuori, hän halusi tehdä kunnollisen uran. Pienen kylän papille eivät rakkausseikkailut sovi. En ole varma, halusiko tyttökään jatkaa suhdetta. Kaikki oli niin vaikeaa silloin, Riikka vastasi. –    Tiesikö kukaan suhteesta, pastori Halme kysyi. –    Ei, tai en ole varma. Tyttö meni välillä opiskelemaan toiselle paikkakunnalle ja synnytti lapsen siellä. Ehkä papin vaimo tiesi tai aavisti jotain, Riikka sanoi. Pastori Halme katsoi Riikan reippaita kasvoja. Hän nousi pöydästä. –    Kiitos, että kerroit. Ja kiitos marjapiirakasta, se oli hyvää, hän sanoi. UIko-ovella Riikka kiersi äkkiä kätensä pastori Halmeen kaulaan ja halasi. –    Kaikki varmaankin selviää, Riikka kuiskasi. –    Varmasti, pastori Halme sanoi, avasi oven ja astui aurinkoiseen puutarhaan. Kun hän tuli tielle, vastaan tuli kaksi vanhempaa naista. He olivat pastorin tuttuja, ahkeria mummoja, jotka kutoivat sukkia ja leipoivat kakkuja kirkon myyjäisiin. Pastori Halme sanoi kohteliaasti päivää ja naiset nyökkäsivät. Kun pastori Halme hetken kuluttua katsoi taakseen, naiset olivat pysähtyneet ja katselivat hänen peräänsä. He puhuivat vilkkaasti. Pastori Halme arvasi, mistä he puhuivat. Siitä että taas oli pastori Halme tulossa Riikka Heinämaan talosta. Ja että Riikka Heinämaa oli kaunis nainen ja asui yksin, eikä poikakaan ollut kotona. – Sellaista on elämä pienessä kylässä, pastori Halme mietti. Ihmiset seuraavat tarkasti, mitä muut tekevät, ja juorut leviävät nopeasti. Pastori Halme hymyili. Ihmisten puheet eivät vaivanneet häntä vähääkään. Samana iltana pastori Halme piti vielä iltahartauden uudessa kirkossa. Iltahartauden jälkeen hän jäi kirkkoon sammuttamaan kynttilöitä. Suntio Riikosella oli vapaa ilta, joten pastori Halme oli luvannut hoitaa kaiken itse. Pastori Halme mietti päivän tapahtumia. Riikka oli kertonut mielenkiintoisia asioita. Tyttö Riikan kertomuksessa oli tietysti Riikka itse, se oli selvää. Nuori pappi kertomuksessa oli varmasti ollut Mäkinen. Mäkinen ei tosin Halmeen mielestä ollut kovin komea. Mutta ehkä hän oli ollut nuorempana, yli kymmenen vuotta sitten. Ja miten oli mahdollista, että kukaan kylässä ei tiennyt suhteesta? Siitä ei ainakaan juoruttu yleisesti. Ehkä se johtui siitä, että Riikka oli asunut muualla, kun lapsi oli syntyi. Oliko pastori Mäkisen ja Riikan suhteella jokin yhteys Mäkisen kuolemaan? Riikka ei voi olla murhaaja, vai voiko? – Kohta minä epäilen kaikkia murhaajiksi, pastori Halme mietti. Hän kuuli kolinaa kirkon urkuparvelta ja kääntyi ääntä kohti. Oliko siellä vielä joku? Hän oli nähnyt, että kanttori oli lähtenyt jo aiemmin. Oliko hän jostain syystä tullut takaisin? Pastori Halme näki välähdyksen urkuparven kaiteella. Sitä seurasi hirvittävä pamaus, joka kaikui tyhjässä kirkossa seinästä seinään. Luoti iskeytyi seinään metrin verran pastori Halmeen pään yläpuolella. Laastia rapisi lattialle. Pastori Halme kyyristyi ja ryntäsi paksun pylvään taakse. Hän kuuli, kuinka joku pudotti raskaan aseen lattialla. Nopeat askeleet kopisivat parven lattiaan. Sitten ne kuuluivat portaissa ja lopulta ulko-ovi kolahti. Joku oli juossut parvelta ulos. Pastori Halme hengitti kiivaasti. Joku oli ampunut häntä kohti kiväärillä. Luoti oli lentänyt reilusti yli, mutta häntä kohti oli tähdätty. Hän oli pelästynyt. Sydän hakkasi ja kädet hikoilivat. Pastori Halme nojasi pylvääseen ja mietti, mitä pitäisi tehdä. Ampuja oli selvästi juossut ulos. Uskaltaisiko hän lähteä? Uskaltaisiko hän mennä ulos kirkosta ja kotiin? Mitä jos ampuja vaanii häntä ulkopuolella? Pastori Halme kurkisti varovasti pylvään takaa. Kirkko oli tyhjä. Parvella ei näkynyt mitään. Pastori Halme hiipi varovasti parvelle meneville portaille ja niitä ylös. Portaiden yläpäässä lattialla oli kivääri. –    Tänne on saatava äkkiä poliisi, pastori Halme ajatteli. Hän nosti kiväärin lattialta ja kiirehti sakastiin. Hän tarttui puhelimen kuulokkeeseen ja valitsi poliisin numeron. Hän nosti aseen eteensä pöydälle. –    Poliisin päivystys, vastattiin toisessa päässä. Pastori Halme laski äkkiä kuulokkeen alas. Hän ei halunnut ilmoittaa ampumisesta poliisille, ainakaan vielä. Ase hänen edessään pöydällä oli Ville Mäkisen metsästyskivääri. Pappila oli iso keltainen puurakennus lähellä kirkkoja. Alakerrassa olivat sali, keittiö ja pastorin työhuone. Yläkerrassa olivat makuuhuone, lastenhuone ja vierashuone. Pastori Halme oli asunut talossa nyt kolme vuotta, siitä lähtien, kun hän tuli töihin Tuuran seurakuntaan. Pastori Halmeella oli vaimo, Kerttu, ja tytär, joka opiskeli Helsingissä. Halmeet asuivat nyt kahdestaan tilavassa pappilassa. Pastori Halme seisoi työhuoneessa maalaustelineen ääressä ja yritti keskittyä. Malaaminen oli pastori Halmeen harrastus. Telineessä oli keskeneräinen taulu. Siihen oli kuvattu kylän lähellä virtaava kapea joki. Maalaamisesta ei tullut mitään. Ajatukset pyörivät päässä. Laukauksen kaiku kuului selvänä mielessä. Pelästyksen tunne oli ollut voimakas. Halme oli ottanut kiväärin mukaansa. Se oli nyt työhuoneen nurkassa. Mitähän sillekin pitäisi tehdä? Pastori Halme oli juuri lisäämässä punaista maalia tauluun, kun pensseli lipsahti. Iso, punainen tahra levisi keskelle taulua. Pastori Halme katsoi tahraa. Sellaista oli hänen elämänsä nyt. Selvittämätön rikos oli kuin punainen tahra. Se häiritsi hänen elämäänsä. Hän ajatteli vain murhaa ja kaikkea, mitä sen jälkeen oli tapahtunut. Punainen tahra oli saatava pois mielestä. Rikoksen piti selvitä. Rikollinen oli saatava kiinni. Pastori Halme huokaisi syvään, pani maalausvälineet syrjään ja meni kylpyhuoneeseen. Hän katsoi peilistä kuvaansa. Tummahiuksinen mies, täyttänyt 50 vuotta, hiuksissa oli harmaata. Siniset silmät, joissa oli utelias katse. Kasvojen piirteissä oli jotain karheaa. Ne olivat miehekkäät kasvot. Pastori Halme pesi itsensä ja vaihtoi yöpuvun ylle. Sitten hän kiipesi yläkertaan, jossa makuuhuone oli. Kerttu Halme oli sängyssä lukemassa. Pastori Halme asettui vaimonsa viereen. Hän oli kertonut vaimolleen ampumisesta heti, kun oli tullut kotiin. –    Herra Jumala! Kerttu Halme oli huutanut. Hän oli vaatinut heti poliisia taloon suojelemaan heitä. Lopulta pastori Halme oli saanut vaimon rauhoittumaan. –    Panitko oven lukkoon, Kerttu Halme kysyi. –    Panin, pastori Halme vastasi. –    Ihan varmasti? Vai pitääkö minun mennä tarkistamaan, Kerttu Halme varmisti. Pastori Halme katsoi vaimoaan. Hän näki, että Kerttu oli peloissaan. –    Ei tänne kukaan tule, pastori Halme vakuutti. Pastori Halme sammutti valon ja makasi paikallaan. Hän kävi yhä uudelleen läpi kaikkea, mitä oli tapahtunut, mitä hän oli kuullut, mitä hän tiesi. Joku oli tappanut pastori Mäkisen. Surma-ase oli hänen kirveensä, joka oli ollut liiterissä. Murhaaja on todennäköisesti tuntenut paikat. Häntä itseään kohti oli ammuttu kiväärillä. Kivääri oli Ville Mäkisen. Ampuja oli voinut varastaa sen, ja jättää sen tahallaan kirkkoon, että Villeä luultaisiin ampujaksi. Miksi joku halusi ampua häntä? Pastori Mäkisen avioliitto ei ollut ollut onnellinen. Perheellä oli ollut rahavaikeuksia. Mäkinen oli maksanut rahaa jollekin henkilölle säännöllisesti ja vieläpä aika paljon. Riikka Heinämaa oli kertomuksessaan selvästi puhunut pastori Mäkisestä. Pastori Mäkinen oli siis Riikan pojan isä, se oli selvä asia. Riikka oli halunnut kertoa sen hänelle. Oliko pastori Mäkinen maksanut Riikalle rahaa? Oliko Mäkisen murhaaja ehkä mustasukkainen vaimo? Täytyy saada selville enemmän Mäkisen raha-asioista, Halme mietti. Hän kävisi heti huomenna Raija Mäkisen luona. Mäkisen tiliotteista näkyisi ehkä, miten paljon hän oli maksanut rahaa. Ehkä myös se, kenelle rahat oli maksettu. Seuraava päivä oli pastori Halmeelle kiireinen. Ensin hän oli mennyt Raija Mäkisen luo, joka oli näyttänyt hänelle pastori Mäkisen tuoreimmat tiliotteet. Niistä oli selvinnyt mielenkiintoisia ja yllättäviäkin asioita. Pastori Mäkinen oli todella maksanut säännöllisesti samansuuruisia summia tietylle tilille. Tiliotteissa oli sen tilin numero, jolle maksut olivat menneet. Pastori Halme oli käynyt myös seurakunnan taloustoimistossa. Hän oli verrannut Mäkisen tiliotteissa olleita numeroita seurakunnan työntekijöiden tilinumeroihin, joihin palkat maksettiin. v Hän sai selville, että Juhani Mäkinen oli todella maksanut Riikalle elatusmaksua pojasta. Summa tosin ei ollut kovin iso. Mäkisen raha-asioista oli selvinnyt muutakin. Mäkinen oli joka kuukausi nostanut tililtään saman summan rahaa. Ja pastori Halme oli saanut jopa selville, kenelle raha oli todennäköisesti annettu. Mutta miksi? Sitä hän ei vielä osannut sanoa. Ehkä kyseessä oli jonkinlainen kiristys. Olihan pastori Mäkinen pelännyt kovasti maineensa ja virkansa puolesta. Pankinjohtajan luota pastori Halme oli mennyt nimismies Komulaisen luo. Hän oli kertonut nimismiehelle joitakin tietoja, joita hän oli saanut selville. Hän pyysi nimismiestä tulemaan uuden kirkon sakastiin puoli yhdeksältä illalla. Siellä ehkä selviäisi pastori Mäkisen murha. Lopuksi pastori Halme oli ajanut meren rannalle venesatamaan. Hän oli keskustellut pitkään venesataman valvojan kanssa. Lopulta valvoja oli suostunut näyttämään hänelle erään veneen laiturista. Sen jälkeen Halme oli käynyt viemässä kirjeen suntio Riikosen postilaatikkoon ja mennyt kotiin. Hänellä oli hetki aikaa käydä suihkussa ja miettiä asiat läpi vielä kerran. Kello kahdeksalta hän lähti kävelemään kohti kirkkoa. Sakastissa olivat pastori Halme ja nimismies Komulainen. Nimismies tuhahteli ja oli kärsimättömän näköinen. Hän ei pitänyt siitä, että pastori Halme oli kutsunut hänet tänne joidenkin hämärien epäilyjen perusteella. –    Kello on pian puoli yhdeksän. Pannaan sadetakit päälle ja mennään ulos. Ovatko miehesi paikalla, pastori Halme kysyi. –    Kaksi miestä piileksii pusikossa ja varmasti kiroilee mielessään, nimismies Komulainen sanoi. Ulkona oli alkanut tihkusade. Taivas oli pilvessä. Ilta tummeni. Pastori Halme oli sammuttanut sakastin oven yläpuolella olevan lampun, joten kirkon pihalla oli hämärää. Odotus alkoi. Jos kaikki menisi hyvin, pastori Mäkisen murhaaja saataisiin kiinni tänä iltana. Hän olisi pian täällä, ja poliisit olisivat odottamassa häntä. –    Tai sitten olen erehtynyt. Se riski on otettava, pastori Halme mietti. Läheisestä pensaasta kuului kahahdus. Siellä oli kaksi poliisia, jotka olivat valmiina ottamaan rikollisen kiinni. Poliisiauto oli jätetty vähän matkan päähän kirkon taakse. Äkkiä nimismies Komulainen tarttui pastori Halmeen hihasta. –    Joku tulee, hän kuiskasi. Kirkon seinän vieressä kulki tumma hahmo hitaasti eteenpäin. Hänellä oli yllään pitkä sadetakki. Hän oli peittänyt päänsä hupulla. Hahmo läheni sakastin ovea. Pastori Halme näki, kuinka poliisit lähtivät liikkeelle pensaasta. He loikkivat nopeasti muutaman metrin nurmikon poikki. Toinen poliiseista pysähtyi ja sytytti vahvan taskulampun, jolla hän valaisi tummaa hahmoa. Toinen poliisi kiersi hahmon taakse, ja otti tämän käsistä kiinni. Hahmo päästi kimeän huudon ja alkoi rimpuilla. Poliisi tarttui huppuun ja veti sen pois kasvojen edestä. Pastori Halme ja nimismies Komulainen huudahtivat yhtä aikaa hämmästyneenä. –     Rouva Mäkinen! –    Nimismies ja pastori. Mitä te täällä säikyttelette ihmisiä? Missä Riikonen on, Raija Mäkinen kysyi ja huohotti pelästyksestä. –    Miksi te Riikosta kysytte, nimismies Komulainen tiedusteli. –    Riikonen oli pannut kirjelapun postilaatikkooni, että tulisin tänne puoli yhdeksän aikaa. Hän kertoisi silloin jotain tärkeää miehestäni ja rikoksesta. Hän kuulemma tietäisi siitä jotain, Raija Mäkinen selitti. –    Niin hän todella tietääkin, pastori Halme vahvisti. –    Pelkäsin tulla tänne pimeässä. Luulin, että Riikonen hyökkää kimppuun, mutta se olikin poliisi, Raija Mäkinen naurahti. –    Odotimme todella suntio Riikosta. Minä lähetin hänelle kirjelapun ja houkuttelin häntä tulemaan tänne. Epäilemme vahvasti, että Riikonen tappoi miehesi, pastori Halme selitti. Raija Mäkisen silmät suurenivat hämmästyksestä. Nimismies Komulaiseen tuli äkkiä eloa. –    Mutta missä Riikonen nyt on? Meidän on saatava mies kiinni äkkiä. –    Ajetaan venesatamaan. Jos Riikonen yrittää pakoon, hän lähtee varmasti veneellä, pastori Halme sanoi. –    Riikonen voi paeta Viroon, nimismies Komulainen huudahti ja lähti juoksemaan kohti poliisiautoa. Pastori Halme ja Raija Mäkinen seurasivat poliiseja. – Te jäätte tänne, nimismies Komulainen sanoi auton luona pastori Halmeelle ja Raija Mäkiselle. –    Minun on tultava mukaan, sanoi pastori Halme ja kiipesi autoon. Raija Mäkinen ei sanonut mitään, mutta hänkin kiipesi autoon. –    Nopeasti venerantaan! Kaasu pohjaan, nimismies komensi nuorta poliisia, joka oli asettunut ratin taakse. Poliisiauto kiihdytti vauhtia. Raija Mäkinen piti tiukasti kiinni penkin reunasta. –    Luulenpa, että ei tässä niin kiire ole, pastori Halme sanoi ja hymyili hieman. Hän katseli märkää hämäryyttä auton ikkunoiden takana. Poliisiauton sininen vilkku heijastui tien pinnasta ja ohikiitävistä sähköpylväistä. Vähän ennen venesatamaa poliisiauto otti vilkut pois päältä. Sireeni oli sammutettu jo aikoja sitten. Riikosta ei haluttu pelotella tiehensä. Poliisit hyppäsivät autosta ja ottivat aseensa esiin. Nimismies ja pastori Halme seurasivat poliiseja. Raija Mäkinen kulki varovasti heidän takanaan. –    Pysyttele suojassa ja kauempana. Riikonen voi olla vaarallinen, nimismies Komulainen sanoi Raija Mäkiselle. Poliisit etenivät hiljaa laiturille ja kohti Riikosen venettä. Pastori Halme näytti nyt suuntaa. Hän tiesi, missä Riikosen vene oli. Riikosen ison ja komean veneen hytistä näkyi valoa. Veneen lattiassa oleva luukku oli auki ja Riikonen kyyristeli luukun ääressä. Hän korjasi moottoria, joka näkyi luukusta. Näki, että Riikonen oli hermostunut ja kiireinen. Jokin lintu säikähti tulijoita ja lähti lentoon. Riikonen nosti päänsä ja huomasi poliisit. – Riikonen, pysykää paikallanne. Täällä on poliisi. Teitä kohti tähdätään aseella, sanoi nimismies Komulainen tiukasti. Riikosen ilme muuttui hämmästyksestä vihaksi, ja hän aikoi rynnätä veneestä ylös laiturille. Poliisit toimivat nopeasti. Ennen kuin Riikonen ehti liikkua, poliisit hyppäsivät veneeseen. He tarttuivat Riikosen käsivarsista kiinni. Toinen poliiseista otti vyöltään käsiraudat ja laittoi ne Riikosen ranteisiin. Poliisit asettivat Riikosen istumaan veneen penkille. Nimismies Komulainen, pastori Halme ja Raija Mäkinen astuivat myös veneeseen. He istuivat veneen toiselle laidalle vastapäätä Riikosta. Vene keinui hiljaa laiturissa. Sade oli loppunut. –     Aioitko lähteä karkuun? Ehkä Viroon asti. Sinulla on varmaan kavereita siellä, vai mitä? Olisit saanut piilopaikan sieltä, nimismies Komulainen aloitti. –    Saahan sitä lähteä veneellä ajelemaan, Riikonen mutisi. Toinen poliisi alkoi tutkia venettä taskulampun valossa. –    Etsi sieltä keulaluukusta, pastori Halme kehotti. Poliisi avasi keulassa olevan luukun ja päästi vihellyksen. –    Katsokaas, nimismies, hän sanoi. Nimismies nousi, astui luukun luo ja kumartui. Hän nosti esille kaksi pulloa. Toisessa oli kallista viskiä ja toisessa vodkaa. –    Tätä on vielä parikymmentä pulloa lisää. Mistähän nämä ovat kotoisin, nimismies kysyi. Riikonen oli hiljaa. –    Ne on tuotu Virosta, eikö niin? Sinä salakuljetat viinaa Virosta ja myyt sitä Suomessa, nimismies Komulainen yritti. –    Meillä on ollut noita pulloja joskus, Raija Mäkinen sanoi. –    Näin pulloja kerran puutarhavajassa ja kellarissa. Ne oli yritetty piilottaa, mutta huomasin ne silti. Siitä on tosin jo monta vuotta. Nimismies Komulainen kääntyi kohti pastori Halmetta. –    No, hän sanoi kysyvästi. –    Ehkä minun on parasta kertoa, mitä tiedän, pastori Halme sanoi ja alkoi kertoa: –    Riikonen on viinan salakuljettaja. Hän tuo Virosta halvalla viinaa ja myy sitä laittomasti Suomessa. Hän on tehnyt sitä jo kauan, vuosikausia. Kauppa on melko pientä. Hän myy viinaa ainoastaan tutuille luotettaville miehille. Hän saa vain sen verran rahaa, että voi pitää venettä. Veneily on kallista puuhaa. –    Miten on mahdollista, että Riikonen onnistui myymään viinaa laittomasti niin kauan, Raija Mäkinen ihmetteli. –    En tiedä, Halme sanoi. Riikonen ei myynyt viinaa omassa kylässään. Se oli viisaasti tehty. Täällä se olisi tullut helposti ilmi. Hän myi viinat kaupungissa samalla, kun kävi katsomassa sairasta äitiään. Pastori Halme katsoi Raija Mäkistä ja sanoi:
–    On totta, että Juhani Mäkinen piilotti joskus Riikosen viinoja. Se oli yksi niistä asioista, jotka johtivat Mäkisen kuolemaan. Pastori Halme mietti hetken ja jatkoi kertomustaan: –    Jos se ei ole vielä tullut selväksi, niin sanon, että Riikonen tappoi kirveellä pastori Mäkisen. Riikonen ähkäisi ja yritti nousta seisomaan, mutta poliisi piti hänet paikallaan. Raija Mäkinen katsoi pelokkaasti Riikosta. Pastori Halme jatkoi:
–    Riikonen tiesi pastori Mäkisen ja Riikka Heinämaan rakkaussuhteesta. Hän tiesi senkin, että Mäkinen oli Riikan pojan isä. Siinä oli alku. –    Kerran Riikonen tarvitsi apua salakuljetettujen viinapullojen piilottamisessa. Hän pyysi pastori Mäkistä piilottamaan muutamia pulloja. Aluksi Mäkinen ehkä vastusteli. Silloin Riikonen keksi uhkailun. Jos Mäkinen ei suostuisi, hän kertoisi Mäkisen ja Riikka Heinämaan suhteesta. Kenelle? Ehkä vaimolle, tai ehkä jopa piispalle. Riikonen oli katsellut veneen lattiaan. Nyt hän nosti päänsä. –    Minähän maksoin Mäkiselle palkkion pullojen piilottamisesta, hän sanoi. –    Mutta uhkailit myös. Vai kiellätkö sen, pastori Halme kysyi. Riikonen oli hiljaa. –    Tiesin Juhanin ja Riikan suhteesta. En vain uskaltanut koskaan puhua siitä Juhanin kanssa, Raija Mäkinen sanoi surullisesti. –    Joka tapauksessa Mäkinen suostui piilottamaan pullot kerran, sitten toisen kerran ja vielä muutamia kertoja. Sitten Mäkinen oli sekä avionrikkoja että rikollinen, pastori Halme jatkoi. –    Sellaisella tiedolla oli jo papin maine ja ura vaarassa, nimismies Komulainen sanoi. Pastori Halme nyökkäsi. –    Riikonen alkoi kiristää Mäkistä. Hän pyysi aluksi pieniä summia rahaa ja lopulta vähän isompia summia. Kiristystä kesti monta vuotta. Lopulta Mäkinen ei enää suostunut kiristettäväksi. Veneessä olijat kuuntelivat tarkkaavaisesti, kun pastori Halme jatkoi:
–    Murha-aamuna Mäkinen soitti Riikoselle ja pyysi tätä tulemaan kirkon luokse. Hän sanoi, että nyt asiat selvitettäisiin. –    Riikonen epäili, että Mäkinen kertoisi viinanmyynnistä ja kiristyksestä poliisille. Riikonen pelästyi. Matkalla tapaamaan Mäkistä hän poikkesi pappilan pihaan ja otti liiteristä kirveen. Kirkon luona hän näki Mäkisen. Tämä seisoi selin eikä ehkä kuullut Riikosen tuloa. –    Kirkon pihalla on paksu nurmikko. Se vaimensi askeleet, nimismies Komulainen pohti. Pastori Halme jatkoi:
–    Riikonen hiipi Mäkisen taakse ja löi tätä kirveellä. Hän siirsi ruumiin pensaan suojaan ja pakeni paikalta. Kirveen hän jätti maahan. Hänellä oli ehkä työhanskat kädessä, joten kirveeseen ei jäänyt jälkiä. Häntä olisi vaikea yhdistää murha-aseeseen. –    Riikonen yritti lavastaa syylliseksi pastori Mäkisen veljen Villen. Mutta hän kuuli, että Ville oli vapautettu. Riikonen tiesi, että Vihellä on kivääri. Eräänä iltana hän hiipi Ville Mäkisen taloon ja otti kiväärin keittiön seinältä. Ville makasi varmaan humalassa kamarissa eikä huomannut mitään. –    Riikonen tiesi, että olisin sunnuntai-iltana yksin kirkossa. Hän hiipi kirkkoon, laukaisi aseen, mutta tähtäsi reilusti yli. Hän pudotti kiväärin lattialle, että se varmasti löydettäisiin. –    Poliisi ei tiennyt mitään ampumisesta, nimismies Komulainen sanoi. –    En halunnut ilmoittaa poliisille. Tunnen Villen hyvin. Olin varma, että Ville ei tappaisi ketään, pastori Halme vastasi. –    Miten oikeastaan pääsit Riikosen jäljille, Raija Mäkinen kysyi. –    Aloin epäillä Riikosta vasta, kun olin nähnyt Mäkisen tiliotteet ja verrannut tietoja seurakunnan palkkatietoihin, pastori Halme vastasi. –    Huomasin, että Mäkinen maksoi elatusapua Riikka Heinämaalle. Näin myös, että Mäkinen maksoi säännöllisesti myös toisen summan eräälle tilille. Tili oli sama, jolle Riikosen palkka maksetaan. Ihmettelin, miten Riikonen voi ostaa kalliita viinoja ja pitää kallista venettä suntion palkalla. Aloin epäillä, että hän sai rahaa sekä viinanmyynnistä että Mäkiseltä. –    Kävin eilen tutkimassa Riikosen veneen Epäilyni vahvistuivat, kun löysin viinapullot veneestä, pastori Halme lisäsi. –    Entä se pelleily kirkon luona illalla, nimismies Komulainen kysyi. –    Ei se ollut pelleilyä, pastori Halme vastasi. –    Halusin varmistua siitä, että Riikonen on syyllinen. Panin hänen postilaatikkoonsa kirjeen, jossa luki: “Tiedän, mitä olet tehnyt. Tule vanhan kirkon luo tänä iltana puoli yhdeksältä.” –    En pannut kirjeeseen nimeäni. Jos Riikonen olisi syytön, hän ehkä veisi kirjeen poliisille. Jos hän olisi syyllinen, hän ehkä tulisi kirkolle tapaamaan salaperäistä henkilöä, pastori Halme selitti. –    Riikonen ei kuitenkaan uskaltanut ottaa riskiä, pastori Halme jatkoi. –    Hän käytti samaa keinoa kuin minä ja houkutteli kirjeellä Raijan menemään kirkolle. Ehkä hän pelkäsi tuntematonta kirjeenlähettäjää. Ehkä hän ajatteli, että hänellä siten olisi enemmän aikaa paeta, Kun pastori Halmeen lopetti kertomuksensa, kaikki jäivät istumaan hiljaa. Lopulta Raija Mäkinen sanoi: –    Oli hyvä, että Riikosen veneeseen tuli vika. Hän olisi ehtinyt kauas. –    Yksi asia olikin unohtua, pastori Halme muisti äkkiä. Hän alkoi kaivaa takkinsa taskua ja otti sieltä lyhyen johdon. –    Tämä johto kuuluu Riikosen veneen virranjakajaan. Ilman sitä moottori ei käynnisty. Irrotin sen samalla, kun kävin täällä eilen. Varmuuden vuoksi, pastori Halme sanoi. Kaikki veneessä olijat tuijottivat hämmästyneinä pastori Halmetta. –    Oho, sanoi nimismies Komulainen ihailevasti. –    Ajattelin, että jos Riikonen pakenisi, hän lähtisi pakoon luultavasti omalla veneellään, pastori Halme lisäsi. Riikosen ilme oli vaihdellut pastori Halmeen kertomuksen aikana. Nyt hän katsoi melkein pelokkaasti pastori Halmetta. –    Ei pastori mikään pastori ole, vaan piru papin vaatteissa, Riikonen sanoi synkästi. Riikosen vieressä ollut poliisi nousi. –    Lähdetäänpäs sitten, hän sanoi ja auttoi Riikosen veneestä laiturille. Riikonen lähti poliisien välissä kävelemään kohti poliisiautoa. Nimismies Komulainen kääntyi pastori Halmeeseen päin. –    Jaaha, salapoliisi. Jos joskus tarvitsen apua, tiedän, keneltä voin sitä pyytää, nimismies sanoi ja ojensi kätensä. Pastori Halme tarttui nimismiehen käteen. – Kiitos vain, mutta saarnaaminen kirkossa taitaa sittenkin sopia minulle paremmin kuin rosvojahti, hän sanoi ja hymyili. Nimismies Komulainen nauroi. Kehitysoptimismi vaihtui 1970-luvun alussa lähes maailmanlopun odotukseksi. Rooman klubin raportissa Kasvun rajat amerikkalaisen huippuyliopiston MiT:n professorit vaativat vuonna 1972 ihmiskuntaa muuttamaan suuntaa. Seuraavana vuonna öljykriisi herätti huolen luonnonvarojen loppumisesta. Energian säästötoimet aina katu- ja mainosvalojen vähentämistä myöten herättivät levottomuutta. Jotkut hamstrasivat jo suolaa. Uskoa tulevaisuuteen himmensi samaan aikaan myös pelko ydinsodan totaalisesta tuhosta. Suomessakin jouduttiin ottamaan ympäristön tila vakavasti. Luonnonsuojeluliike aktivoitui Suomessa keväällä 1979, kun aktivistit pyrkivät estämään merkittävänä lintujärvenä tunnetun Koijärven kuivaamisen. Koijärvi-liike kokosi luontoaktivistit yhdeksi kansanliikkeeksi. Osa ympäristön tilasta huolestuneista järjestäytyi poliittisesti. Vihreä liitto rekisteröitiin yhdistykseksi vuonna 1987 ja puolueeksi seuraavana vuonna. Vihreiden kannatus oli suurinta isoissa kaupungeissa. Helsingissä liike sai ajoittain äänistä yli 20 %. VOITTOJA JA TAPPIOITA Luonnonsuojelussa saavutettiin joitakin voittoja, kun joidenkin järvien rehevöityminen saatiin pysäytetyksi, autojen hiilidioksidipäästöt vähenemään, jätteiden lajitteluja kierrätys käyntiin ja joidenkin uhanalaisten eläinten kanta kasvamaan. Kansallispuistoilla ja suojelualueilla pyrittiin varmistamaan luonnon monimuotoisuuden säilyminen. Mutta samaan aikaan Itämeren tilanne paheni, kaikkia lajeja ei pystytty pelastamaan, tehomaatalous ja -metsänhoito jatkui ja globaali ilmaston lämpeneminen aiheutti huolta. Voittojakin siis saatiin. Merikotkan poikasia syntyi vuonna 1975 neljä, mutta 2014 jo 459. Mutta Saimaannorppa, Valkoselkätikka ja Saimaan järvilohi ovat yhä uhanalaisia. Jokien patoamisen tähden yli 90 % lohikannasta on menetetty. Voimakkaasti on pyritty työskentelemään Itämeren pelastamiseksi, mutta sen ekosysteemi on yhä hyvin altis ravinnekuormitukselle ja rehevöitymiselle. Suomi ei säästynyt ongelmilta, mutta saattoi yhä markkinoida itseään puhtaan luonnon ja puhtaiden luonnontuotteiden maana. Lukuisat puhtaat järvet, laajat metsät ja Pohjois-Suomen lumiset talvet pysyivät Suomen matkailuvaltteina. Mutta on osoittautunut vaikeaksi yhdistää jatkuvan taloudellisen kasvun tavoite luonnonsuojelun vaatimuksiin. Luonnon merkitystä on korostettu valitsemalla kansalliskasveja ja -eläimiä. Vuonna 1967 äänestettiin kansalliskukaksi kieloja kansallislinnuksi joutsen. Myöhemmin vahvistettiin, että kansallislintumme on nimenomaan laulujoutsen. Kansalliseläintä vuonna 1985 äänestettäessä karhu voitti norpan, hirven ja ilveksen. Kansallispuuksi valittiin vuonna 1988 koivuja kansalliskalaksi vuonna 1994 ahven. Anto Leikola on pakinassaan ehdottanut, että kansallisnilviäiseksi valittaisiin raakku eli jokihelmisimpukka. Kummassakin elämässä on tietyt arjen säännöt, joita noudatan yleensä sen kummemmin ajattelematta, kirjoittaa Arja Paananen. Koko aikuiselämäni olen asunut vuoroin Suomessa ja vuoroin Venäjällä. Kummassakin elämässä on tietyt arjen säännöt, joita noudatan yleensä sen kummemmin ajattelematta. Erikoisia tilanteita syntyy yleensä vasta siinä vaiheessa, kun nämä kaksi elämää sekoittuvat. Kun esimerkiksi tapaan miespuolisen venäläisen työtuttavani Suomessa, ongelmaksi muodostuu tervehtiminen. Venäjällä en kättelisi häntä eikä hän minua, mutta pitäisikö meidän kätellä silloin, kun kohtaamme Suomessa? Venäjällä miehet eivät yleensä kättele naista, ellei nainen itse ojenna ensin kättään. Se ei ole syrjintää, mutta yksinkertaisesti niin ei ole vain tapana. Naisen kättelemättömyys on siis kohteliasta. Naiset eivät myöskään kättele keskenään, mutta miehet sen sijaan paiskovat käsipäivää toisilleen rutiininomaisesti. Joskus tätä tapakulttuuria on hauska rikkoa. Kun esimerkiksi menen suomalaisena toimittajana tapaamaan venäläistä johtajaa, ojennan hänelle käteni. Samalla tokaisen jotain tyyliin: ”Kätelläänkö näin suomalaisittain?” Yksikään ei ole silloin kieltäytynyt. Venäjällä on muitakin tilanteita, joissa olen tottunut toimimaan automaattisesti jotenkin eri tavoin kuin Suomessa. Kun menen esimerkiksi Venäjällä kylään, otan yleensä kiltisti vastaan isäntäväen tarjoamat tapotshkat eli sisätossut. Jokaisessa venäläisessä kodissa niitä on tarjolla vieraiden varalle, ja usein sellaisissa askeltavat myös isännät itse. Tapotshkat eivät välttämättä sovellu kulloiseenkin asuuni, mutta venäläisten isäntien mielestä ilman niitä ei voi olla. Talvisin lipokkaat lämmittävät mukavasti niissä asunnoissa, joissa on kylmä lattia. Muina vuodenaikoina tossuja perustellaan usein puolestaan sillä, että muuten sukat olisivat vaarassa likaantua lattialla. Venäläisessä taksissa asiakas matkustaa usein etupenkillä kuskin vieressä ja takapenkille menosta aiheutuu jonkinlaista ylimääräistä hämminkiä. Saatan itsekin mennä suorilta etupenkille ja rupatella kuskin kanssa koko matkan ajan. Venäläisten taksikuskien kanssa olen käynyt myös mitä ihmeellisimpiä keskusteluja. Monet kerrat olen kuunnellut kiihkeäsävyisiä luentoja esimerkiksi suomalais-venäläisestä sotahistoriasta tai lapsikiistoista. Kuljettajien mielipiteet ovat kuin ilmapuntari, johon heijastuvat nopeasti Venäjän propagandailmaston yleiset muutokset. Venäläinen keskustelukulttuuri eroaa myös suomalaisesta. Venäjällä rakastetaan dramatiikkaa ja väittelyä. Ajankulukseni saatankin ryhtyä väittämään vastaan taksikuskille. Joidenkin kanssa riitelen railakkaasti koko matkan. Perille tultaessa eroamme kuitenkin ystävällisessä hengessä ja monesti kuskin kiittelee vielä erikseen, kuinka virkistävät keskustelut meillä olikaan ollut. Vastikään satuin Pietarissa asiakkaaksi huolehtivaiselle taksikuskille, jonka kanssa keskustelimme autojen ilmastoinnin petollisuudesta. Rupattelu alkoi, kun kuski pelkäsi minun vilustuvan. Rauhoittelin häntä, että mukanani on aina kevyt kaulahuivi kesähelteilläkin, sillä se estää ilmastointivilustumisen. Kun jäin pois autosta, kuski toivotti hyvää päivänjatkoa ja huikkasi vielä perään: – Pitäkäähän huolta kaulastanne! Väheksytty alkuaine joka muutti maailman Elämme ydinaikaa, ja uraani on se alkuaine, josta maailman ydinvoimalat saavat energiansa ja jo ta käytetään myös ydinaseiden raakaaineena. Lähitulevaisuudessa niistä valtioista, joissa on merkittäviä uraaniesiintymiä, saattaa tulla poliittisesti yhtä mahtavia kuin öljyntuottajamaat ovat olleet viime vuosikymmeninä. Uraani ei ole kuitenkaan aina ollut näin tärkeä luonnonvara. Saksalainen kemisti Martin Klaproth keksi u raanin sattumalta 1789 analysoidessaan pikivälkettä sisältävää mineraalinäytettä, joka oli peräisin eräästä nykyisen Tsekkoslovakian alueella sijaitsevasta hopeakaivoksesta. Tummaa, raskasta mineraalia oli louhittu huomattavia määriä, koska sen uskottiin sisältävän jonkin verran hopeaa. Hopeaa ei kuitenkaan löydetty, ja pikivälke heitettiin pois kuonan mukana. Pikivälkettä oli pidetty milloin raudan, milloin sinkin tai volframin yhdisteenä. Tehtyään monen kuukauden ajan uutterasti työläitä kokeita ja analyysejä Klaproth sai kuitenkin selville, että pikivälkkeessä oli metallista alkuainetta, joka ei lainkaan muistuttanut mitään muuta tuolloin tunnettu a metallia. Hän antoi aineelle nimen uraani vastalöydetyn Uranus-planeetan mukaan. Uraani on verrattain yleinen metalli — yleisempi kuin esimerkiksi hopea — ja sitä löydetään graniittija hiekkakivikallioista Pohjois-Amerikasta, Etelä-Afrikasta ja Australiasta; sitä on pieniä määriä myös merivedessä. Uraani on tiivis, kiiltävä aine, joka tummuu nopeasti joutuessaan kosketuksiin hapen kanssa. Aluksi ainoastaan kemistit ja mineralogit olivat kiinnostuneita uraanista. Lukuun ottamatta vähäistä käyttöä muun muassa keltaisen maalin sekä lasin- ja posliininvalmistuksessa uudella alkuaineella ei ollut käytännön merkitystä. Huomattavasti tärkeämpi aine oli pikivälke, josta uraani alun perin eristettiin. Kuvien valmistus
Ranskalainen fyysikko Henri Becquerel totesi 1896, että pikivälkkeellä oli muuan hämmästyttävä ominaisuus: valokuvauslevyt reagoivat siihen samalla tavoin kuin valoon. Tätä ominaisuutta sanottiin radioaktiivisuudeksi, mutta monet tiedemiehet eivät tuolloin kiinnittäneet siihen erityistä huomiota. Radioaktiivisuuden syiden tutkiminen johti kuitenkin keksintöön, joka oli yksi merkittävimpiä tieteen alalla ja loi perustan nykyaikaiselle ydinfysiikalle. Pierre ja Marie Curie onnistuivat vuosikausien hellittämättömän tutkimustyön jälkeen vuonna 1898 eristämään pikivälkkeestä alkuaineen, josta radioaktiivisuus johtui. He antoivat aineelle nimen radium. Yhdestä tonnista pikivälkettä saatiin noin yksi gramma puhdasta radiumia. Radium valottaa valokuvauslevyt, koska sen atomiydin on epästabiili ja vapauttaa hajotessaan hiukkasia ja sähkömagneettista säteilyä. Uraanikin on radioaktiivi nen aine, mutta siihen ei kiinnitetty tuolloin kovin paljon huomiota, koska se ei ole läheskään niin radioaktiivista kuin radium. Verrattaessa näiden kahden aineen radioaktiivisuutta radium voitaisiin rinnastaa vaikkapa valonheittimeen ja uraani kynttilään. Kaikki mielenkiinto kohdistui siis radiumiin ja sen talteenottoon pikivälkkeestä. Uraania pidettiin turhana sivutuotteena. Esimerkiksi jokaisesta malmitonnista, joka käsiteltiin Suuren Karhujärven rikastamossa Kanadassa 1930-luvulla, saatiin yksi gramma radiumia ja puolisen tonnia uraania, jolle ei keksitty kovin monta käyttökohdetta. Läpimurto tapahtui 1938, jolloin osoitettiin, että uraaniatomit jakautuivat kahtia, kun niitä pommitettiin neutroneilla, joita on kaikkien atomien ytimessä. Uraaniatomien jakautuessa vapautui uusia neutroneja, jotka puolestaan halkaisivat lisää uraaniatomeja. Näin voitiin käynnistää ketjureaktio, jota nimitetään ydinfissioksi. Tähän ilmiöön perustui sittemmin sekä ydinreaktorin että atomipommin kehittäminen. Fissio
Fissioreaktio tapahtuu helposti vain silloin, kun kyseessä on tietty uraanimuoto eli uraanin isotooppi (isotooppi U). Luonnonuraanissa tätä isotooppia on vain yksi prosentti. Loppu on verrattain stabiilia isotooppia U, ja se selittää, miksi luonnon uraaniesiintymät eivät muutu itsestään ydinreaktoreiksi eivätkä ydinpommeiksi. Fissioreaktion keksimisen jälkeen edistyttiin nopeasti. Ydinreaktioista saadun tiedon perusteella fyysikot päättelivät, että jos fissioreaktio pystyttäisiin saamaan aikaan sellaisessa uraanissa, jossa on runsaasti isotooppia 235U, reaktion yhteydessä vapautuisi suuria määriä energiaa. Ensimmäinen hallittu fissioreaktio saatiin aikaan joulukuussa 1942. Ensimmäinen kontrolloimaton fissioreaktio tapahtui Alamogordossa, New Mexicossa, heinäkuussa 1945: silloin räjäytettiin ensimmäinen atomipommi. Kolme viikkoa myöhemmin Japanissa sijaitsevasta Hiroshiman kaupungista tuli ydinaseiden ensimmäinen maalitaulu. Uraanista oli tullut niin myönteisessä kuin kielteisessäkin mielessä tekijä, joka vaikuttaisi koko maailman kohtaloon. Ydinaika
Ydinteollisuuden teknologisen kehityksen myötä huoli ydinenergian turvallisuudesta on kasvanut. Vastustajat tähdentävät reaktoreissa ilmenneitä vikoja, jotka aiheuttivat Yhdysvalloissa Three Mile Islandin ja Neuvostoliitossa Tsernobylin ydinonnettomuuden, joiden seurauksena ympäristöön levisi vahingollisia radioaktiivisia aineita. Ydinvoimalat tuottavat myös radioaktiivisia jätteitä, jotka pitäisi pystyä varastoimaan turvallisesti sadoiksi vuosiksi. Tätä nykyä ydinenergian ja uraanin tulevaisuus on vaakalaudalla eri puolilla maailmaa. Monessa maassa yritetään kehittää entistä turvallisempia ja puhtaampia energiantuotantomenetelmiä, esimerkiksi aurinkoenergian hyödyntämistä. Jos uudet menetelmät korvaavat vastaisuudessa ydinenergian ja jos kaikki maat suostuvat luopumaan ydinaseista, uraanista saattaa jälleen tulla yhtä väheksytty alkuaine kuin satoja vuosia sitten. Kokemusasiantuntijan mukaan on tärkeää tehdä pesäero suurkuluttamisen ja alkoholiriippuvuuden välille. Lomakausi on monelle suomalaiselle tavanomaista kosteampaa aikaa. Pari lasillista terassilla tai saunaolut voi muuttua päivittäiseksi tavaksi loma-aikana. Alkoholiin tottuneet keho ja mieli kohtaavat arkeen siirryttäessä haasteita, jopa vieroitusoireita. Teppo Uotinen on raitistunut alkoholisti, joka auttaa alkoholiongelmaisia ihmisiä Kuopion Yliopistollisen sairaalan päivystyksessä ja Terve Kuopio -kioskilla. Tässä ovat merkit, jolloin on syytä huolestua omasta juomisestaan. 1. “Korjaussarjan” tarve krapula-aamuna Useamman viikon tissutteluputken jälkeen yhtäkkinen lopettaminen voi olla terveydellinen riski elimistölle. Tällöin voi ilmaantua vieroitusoireita, kuten voimakas vapina, sydämen tykytys tai henkinen hätä. Uotinen suosittelee terveydenhuollon pariin hakeutumista sen sijaan, että oloa korjattaisiin kotikonstein aamuryypyllä. Korjaussarjan ottaminen johtaa helposti juomisen jatkumiseen ja on Uotisen mukaan yksi varoittavista merkeistä. – Omana kokemuksena sanoisin, että “kärsi ruumis, oot sinä nauttinutkin”. Kyllä terve ihminen sen kestää, jos kyse on normaalista krapulasta, Uotinen muotoilee. 2. Alkoholi menee etusijalle arvoissa, ajatuksissa ja aikatauluissa Alkoholi on aina mielessä ja se on tärkeysjärjestyksessä usein ensimmäisenä. Muut asiat jäävät tekemättä ja mielen täyttää ajatukset seuraavasta ryypystä. Silloin on syytä pysähtyä. – Silloin alkoholi muuttaa aina suunnitelmia ja hallitsee arkea. Tässä on syytä katsoa muutakin kuin vain juomamääriä. Alkoholi alkaa usein muuttamaan myös arvomaailmaa kielteiseen suuntaan. Käyttäjässä alkaa ilmetä itsekeskeisyyttä, epärehellisyyttä ja tahatonta valehtelua liittyen alkoholiin. 3. Piilopullot ja salaa juominen Piilopullot ovat Uotisen mukaan aamuryypyn ohella yksi selkeimmistä ongelmakäytön elkeistä. Omaa juomista hävetään. Toleranssin eli viinapään paranemisen takia ihmisellä on tarve juoda enemmän kuin muut. – Se, joka jatkaa aamulla juomista ja juo piilopulloista on selkeästi riippuvainen, Uotinen toteaa. 4. Alkoholinkäytön vääristely tai vähättely – Itse riippuvainen ei tunnista niitä merkkejä, joita muut selkeästi jo tunnistavat. Ihminen vähättelee itselleen juotuja määriä, aiheutuneita ongelmia ja sattuneita vahinkoja. Riippuvuus alkoholista on kova paikka myönnettäväksi sekä itselleen että läheisille. Kuviota vaikeuttaa se, että riippuvuuden luonne on Uotisen mukaan “itsensä kieltävä”. Riippuvuudesta irti pääsemistä vaikeuttaa siis se, että asiaa ei myönnetä ongelmaksi alkuunkaan. Elämänlaatu pohdintaan juomamäärien sijaan
Teppo Uotiselle on ensisijaisen tärkeää jakaa omaa tarinaansa alkoholismista toipumista. Kokemusasiantuntijan työ on pääasiassa keskusteluapua, mutta myös tarvittaessa palvelujen pariin ohjaamista. Uotinen on aikanaan itse saanut apua samoissa asioissa, mikä on yksi syy avun jakamiseen eteenpäin. – Itsellä on kohtuullisen kalliilla hinnalla hankittu kokemus. Ei sitä kannata jättää hyödyntämättä, koska siitä voi olla jollekulle apua, Uotinen kertoo. Uotinen ei halua turhaan moralisoida tai hyssytellä. Hän esittää yhden peukalosäännön, jolla arvioida omaa suhdettaan alkoholiin. – Jos se laskee elämänlaatua niin juo vähemmän. Jos nykyinen kulutus tuntuu parantavan elämänlaatua, sitä voi jatkaa sinänsä entisellään, Uotinen sanoo. aru viettää lomaa Välimeren rannalla. Hänellä on vain vähän rahaa, ja siksi hän yöpyy edullisessa kahden tähden perhehotellissa, jossa on vain kymmenen huonetta. Heti ensimmäisenä päivänä Taru huomaa hotellin palveluissa monta vikaa ja puutetta. Hotellissa ei ole omaa uima-allasta. Hotellihuoneessa ei ole ilmastointia, parveketta eikä jääkaappia. Huoneessa on kosteaa, hämärää ja tunkkaista, koska se sijaitsee sisäpihan puolella ja ikkuna on pieni. Kun hän koskettaa sormella yöpöytää, hän huomaa, että siinä on pölyä. Kun Taru menee suihkuun, hän huomaa, että kylpyhuoneessa ei ole tarpeeksi vessapaperia, saippuaa eikä shampoota. Hanasta ei tule kuumaa vettä. “Minä tarvitsen nyt valoa ja raikasta ilmaa!” Taru ajattelee ja lähtee ulos. Taru menee rannalle, koska hän haluaa uida meressä. Rannalla on valkoista hiekkaa ja monta turistia, jotka ottavat aurinkoa. Taru riisuutuu, levittää iholle aurinkovoidetta ja juoksee mereen. Vesi on viileää ja suolaista, jaTaru palaa nopeasti rannalle. Hän etsii nyt varjoa, koska otsasta tippuu hikeä. Taru kävelee pieneen kuppilaan ja tilaa ruokalistasta kanaa ja olutta. Kun tarjoilija tuo lautasen jaTaru maistaa annosta, hän huomaa, että lautasella on sardiinia. Taru osaa huonosti englantia, mutta hän yrittää selittää tarjoilijalle, että hän ei voi syödä kalaa, koska hänellä on allergia. Tarjoilija ei ymmärrä Tarua, mutta hän tuo hetken kuluttua keittiöstä ison lautasen tonnikalasalaattia, viinietikkaa ja oliiviöljyä. Tarjoilija hymyilee ja toivottaa omalla kielellään hyvää ruokahalua, mutta Taru ei ymmärrä, mitä tarjoilija tarkoittaa. Taru palaa hotelliin ja menee heti sänkyyn. Hän yrittää nukkua, mutta hän ei saa unta, koska huoneessa on liian vähän happea. Sängyssä ei ole toista tyynyä, ja patja on liian kova. Peitto on villaa ja siksi aivan liian lämmin. Käytävästä kuuluu kovaa melua, ja seinän takana soi musiikki. Aamulla Taru syö hotellin pienessä ruokasalissa aamiaista. Pöydässä on valkoista leipää, margariinia, makeaa marmeladia, hapanta jogurttia ja kahvia. “Eikö täällä saa mitään muuta?” hän ajattelee. Taru on kotona tottunut syömään kaurapuuroa, ruisleipää, juustoa ja kinkkumakkaraa. Tarun mielestä kahvi on haaleaa ja aivan liian vahvaa ja karvasta. Taru odottaa jo kotimatkaa. Hän kaipaa omaa sänkyä sekä lunta ja pakkasta. Suurin osa ihmisistä maassamme työskentelee viisi päivää viikossa, mutta opiskelijat ja koululaiset ovat aina opiskelleet kuusi päivää viikossa. Vähän aikaa sitten muutamat koulut alkoivat pitää oppitunteja vain viitenä päivänä viikossa, mutta se koskee pääasiassa vain ala-astetta. Kun kävin koulua, minulla oli kuusipäiväisiä työviikkoja. Minun piti herätä kello seitsemältä aamulla. En pitänyt aikaisin nousemisesta, ja siksi minulle oli aina erityisesti talvisin hyvin vaikea päästä ylös vuoteestani. Laitoin nauhurin päälle ja voimistelin. Sitten menin kylpyhuoneeseen, otin lämpimän suihkun, pesin hampaat ja kampasin tukkani. Sen jälkeen palasin makuuhuoneeseen pukeutumaan. Tavallisesti aamiaisen minulle valmisti äiti. Kun hän oli jo lähtenyt tai hänen ei tarvinnut herätä aikaisin, tein aamupalan itse. Aamulla söin tavallisesti paahtoleipää, munakasta, hiutaleita tai puuroa, teetä tai kahvia ja mehua tai maitoa. Onneksi kouluuni oli vain muutaman minuutin matka kotoamme. Lähdin varttia yli kahdeksan ja menin kouluun jalkaisin. Matkalla tapasi n joitain luokkatoverejani. Enemmistö luokkamme oppilaista asui koulun lähellä. Oppitunnit alkoivat puoli yhdeksältä. Tavallisesti meillä oli kuusi tai seitsemän oppituntia. Välitunneilla saimme haukata välipalaa ruokalassa. Liikuntasalissa oli pöytä pöytätennistä varten ja tauolla me ehdimme pelata pari erää. Oppitunnit päättyivät tavallisesti kello kaksi, mutta minä jäin usein vielä vähäksi aikaa kouluun juttelemaan kavereiden tai luokanvalvojan kanssa. Palasin kotiin suunnilleen kolmelta. Sitten söin päivällistä ja lepäsin. Joskus menin ulos kavereiteni kanssa. Jos oli huono ilma, jäin kotiin ja luin. Puoli viideltä aloin tehdä läksyjä. Se vei minulta kolme tuntia. Mutta viimeisenä vuonna minun piti ahkeroida tavallista enemmän: maanantaisin, keskiviikkoisin ja perjantaisin kävin yliopistoon valmentavilla kursseilla. Lähdin kotoa puoli kuudelta ja palasin puoli kymmeneltä. Haluaisin kovasti päästä tänä vuonna yliopistoon. Minun serkkuni opiskelee yliopistossa. Sielläkin opiskellaan kuusi päivää viikossa. Ensimmäinen luento alkaa yhdeksältä aamulla. Luennot jatkuvat kello kolmeen tai neljään. Kotitehtäviä ei anneta. Mutta se ei tarkoita, että hänellä ei olisi mitään tekemistä. Hän työskentelee kääntäjänä ja ottaa käännöksiä kotiin. Hän viettää yksi tai kaksi iltaa viikossa kirjastossa tentteihin valmistautumassa. Illalla kotona minä syön iltaruoan yhdessä vanhempieni kanssa puoli kahdeksalta. Sen jälkeen menemme olohuoneeseen. Siellä me luemme, katselemme televisiota ja keskustelemme ystäviemme kanssa puhelimessa. Kello yksitoista käyn suihkussa, hammaspesulla ja menen nukkumaan. Nainen oli pieni ja ujo. Hän pelkäsi vähän muita ihmisiä. Hän ei osannut jutella uusien ihmisten kanssa. Hän mietti aika usein, mitä muut ihmiset voivat sanoa tai tehdä hänelle. Jotain pahaa. Metsässä nainen ei pelännyt. Naiselle metsä oli henkireikä. Sellainen paikka, jossa hän hengitti vapaasti. Siellä hän pääsi pois arjen asioista. Metsässä stressi hävisi ja tuli rento, hyvä olo. Nainen teki aina retkiä metsään, kun hänellä oli vapaata aikaa. Joskus riitti viisi minuuttia, joskus metsässä meni koko päivä. Hieno hetki metsässä oli, kun nainen avasi repun. Sieltä hän kaivoi esiin pullon, jossa oli kuumaa kahvia. Voileivät hän otti rasiasta. Ruoka maistui metsässä paremmalta kuin missään muualla. Kotona oli joskus yksinäinen olo, metsässä ei koskaan. Kahta asiaa nainen ihmetteli. Metsässä ei tullut muita ihmisiä vastaan. Metsän lähellä oli muutama talo, mutta asukkaat eivät kai käyneet metsässä. Sitten nainen ihmetteli sitä, että hän ei nähnyt metsässä eläimiä. Niitä oli pakko asua siellä, sillä talvella hän näki niiden jälkiä. Joskus joku lintu lensi puiden välistä, mutta sitä tapahtui harvoin. Jokainen vuodenaika oli metsässä erilainen. Nainen nautti joka hetkestä. Talvella nainen hiihti metsässä. Lumi suhisi suksien alla, muuten oli hiljaista ja valkoista. Nainen tutki eläinten jälkiä. Joskus hän erotti lumessa jäniksen jäljet, ja oravat olivat selvästi juosseet lumessa. Nainen näki myös hiirien, kettujen, peurojen ja hirvien jälkiä. Keväällä nainen näki, miten metsä muuttui. Hänelle oli iso ilo seurata, miten lehdet kasvoivat koivuissa. Suuri suru hänelle oli, jos hän ei ehtinyt metsään, kun metsätähdet kukkivat. Ne olivat hänen lempikukkiaan, ja ne kukkivat vain lyhyen aikaa. Kesällä nainen muutti reittejä, joilla hän kulki tutussa metsässä. Hän sääli sammalta, eikä halunnut jättää jälkiä maahan. Joskus hän poimi mustikoita, vaikka se ei häntä innostanut. Nainen halusi kulkea ja katsella, ei tehdä metsässä työtä tai suorittaa. Syksystä nainen nautti. Syksyn sade toi tuoksut esille, ja metsän haju oli väkevä. Metsän värit vaihtuivat. Kuuset ja männyt pysyivät vihreinä, mutta lehtipuut maalasivat maisemaan muuta. Nainen ihmetteli lehtien keltaisen ja punaisen sävyjä. Värit olivat joka syksy erilaisia, jos osasi katsoa tarkasti. Tärkeintä syksyn metsässä olivat sienet. Naisen intohimo oli poimia sieniä. Se ei tuntunut työltä niin kuin maljojen poimiminen. Sienestys oli kuin jännitysnäytelmä. Naisen katse kulki sammalien yli. Sitten sydän sykki ylimääräisen lyönnin. Sieniä! Silloin hän tunsi löytämisen iloa, ja hän pysähtyi hetkeen ja tunnelmaan. Syyskuun lopussa oli hyvä sää. Nainen pakkasi reppuun eväät ja lähti metsään poimimaan sieniä. Oli suppilovahveroiden aika. Nainen käveli sellaiseen metsän osaan, jossa hän ei ollut ennen käynyt. Hän oli kaukana tutuista paikoista. Siellä kuuset ja kivet olivat isompia kuin muualla. Nainen näki kuusien yläpuolella sinisen taivaan, mutta metsässä oli hämärää. Tuntui, että maan sammal oli paksua ja tummaa. Naisen ympärillä oli täysi hiljaisuus. Nainen näki yhden suppilovahveron. Kävi niin kuin usein kävi. Kun hän näki yhden sienen, hän huomasi heti toisen. Sitten sieniä oh naisen edessä, kuin sammalien päällä olisi sienien matto. Nainen poimi sieniä. Hän ei nähnyt eikä kuullut mitään, hän keskittyi vain sienien keräämiseen. Hänen katseensa pysyi maassa, vaikka hän eteni metsässä. Kuului rasahdus. Oksa katkesi jossain lähellä. Naisen sydän jätti lyönnin väliin, sitten se löi nopeammin kuin koskaan. Nainen ehti ajatella: mitä hän näkee, kun hän nostaa katseen maasta? Nainen nosti päänsä hitaasti ja katsoi äänen suuntaan. Naisen lähellä seisoi suuri hirvi. Hirven päästä kasvoivat sarvet kuin paksut puun oksat. Hirvi näytti patsaalta, joka ei liikkunut mihinkään. Iso hirvi katsoi naista silmiin. Nainen ei voinut irrottaa silmiään hirven silmistä, vaikka hän näki liikettä ison hirven takaa. Nainen tajusi, että siellä oli kolme muuta hirveä. Nainen tunsi, että hän oli elokuvassa, jossa kaikki liikkeet tapahtuvat hitaasti. Myös ajatukset hidastuivat. Ne olivat kuin limainen etana sienen päällä. Ajatukset vain tutisivat paikoillaan, eivät liikkuneet eteenpäin. Nainen seisoi ja katsoi suurta hirveä eikä pystynyt tekemään mitään. Sitten päässä kävi kysymyksiä. Täytyikö etsiä korkea kivi, jonka päälle voi kiivetä? Täytyikö kävellä hitaasti takaperin pois hirvien läheltä? Voiko hirvi hyökätä ihmistä kohti? Ei kai sellaista ole tapahtunut? Nainen tiesi, että se oli harvinaista. Mutta siitä tiedosta ei ollut nyt apua. Kysymykset vaihtuivat hitaasti toisiin, sitten viimeiseen kysymykseen. Mitä jos hirvi kuitenkin hyökkää ja tappaa hänet? Kukaan ei koskaan löydä häntä. Nainen ja hirvi tuijottivat toisiaan. Hirvi oli hirveän iso ja hieno. Nainen pelkäsi ja ihaili sitä. Kaikkia tunteita tunki mieleen yhtä aikaa. Hirvi heilutti nopeasti päätään, suuret sarvet liikkuivat puolelta toiselle. Hirven sieraimista pääsi tuhahdus, joka muistutti tuulen puuskaa. Hirvi nosti etujalkaa ja polki sillä sammalta. Naisen käsi nousi vähän. Ehkä hän vapisi tai ehkä hän yritti suojella kasvojaan. Tai ehkä hän ajatteli luovuttaa ja nostaa kätensä. Pieni, hiljainen liike muutti tilanteen. Hirvi katsoi vielä kerran naista ja kääntyi nopeasti. Se juoksi kuusien välistä pois. Kolme muuta hirveä seurasi sitä. Maa kumisi niiden painon alla. *
Nainen seisoi paikoillaan. Kaikki oli metsässä taas hiljaista. Nainen hämmästyi. Miten jokin niin suuri, hirveä ja hieno pelkäsi naista enemmän kuin nainen sitä? Pertti seisoo paljain jaloin asuntonsa terassilla ja hengittää syvään raikasta kevätilmaa. Pertistä tuntuu, että hän näkee ympäröivän maailman uusin silmin. Hän pääsi vasta viimeviikolla kotiin sairaalasta. Takana on pitkä ja raskas eturauhassyövän hoitojakso ja edessä vielä epävarmuuden aika. Hänen täytyy palata pienin askelin normaaliin elämään ja vain toivoa, ettei syöpä uusisi. Pertin elämässä oli ollut siihen asti jo monta vastoinkäymistä. Yksi perheen kolmesta lapsesta oli menehtynyt huumeiden yliannostukseen. Pahinta oli se, että ei tiedetty, oliko se vahinko vai itsemurha. Tapahtuma oli niin järkyttävä kokemus, että Pertin avioliitto ei kestänyt sitä. Vaimo syytti Perttiä siitä, että tämä oli laiminlyönyt heidän poikaansa. Pertti myönsi itselleen, että hän ei ollut antanut pojalle tarpeeksi huomiota sen jälkeen, kun tämä lähti suurin toivein opiskelemaan korkeakouluun. Aviopuolisot surivat poikaansa, mutta he eivät osanneet lohduttaa toisiaan. Pitkä avioliitto päättyi eroon vain vuosi pojan poismenon jälkeen. Syyllisyydentunto, epätoivoja masennus ajoivat Pertin juomaan. Alkoholinkäyttö ja krapulapäivät aiheuttivat ongelmia ja poissaoloja työstä. Joskus maanantaiaamuisin Pertti hädin tuskin muisti, mikä päivä oli menossa. Kun työpaikalla sitten toteutettiin organisaatiouudistus, Pertti irtisanottiin. Pertin syöpää alettiin epäillä rutiinitarkastuksessa, johon hän oli hakeutunut alkoholiongelmansa takia. Pertti ei ollut huomannut olossaan mitään epätavallista. Eturauhassyöpä on miesten yleisin syöpälaji, mutta vaikea havaita, koska vain harvat saavat oireita. Perttikään ei ollut huomannut mitään kipuja eikä muutakaan epätavallista. Pertti sai lähetteen aluesairaalaan lisätutkimuksia varten. Koepala paljasti, että syöpäsoluja oli jo runsaasti. Lääkäri suo-sitteli suorin sanoin leikkausta, jossa eturauhanen poistetaan. Kun Pertti kuuli diagnoosin, hän ajatteli, että elämä loppuu nyt tähän. Hänen äitinsä oli kuollut rintasyöpään ja hän tiesi, että tauti ei paranisi itsestään. Pertti ei heti suostunut leikkaukseen, vaan hän pyysi lääkäriltä aikaa miettiä. Hän palasi sekavin tuntein tyhjään asuntoonsa. Hän kävi mielessään läpi koko elämänsä ja ymmärsi, että hän ei selviä sairaudesta omin voimin. Hän soitti lääkärille ja jo parin viikon kuluttua tuli kutsu leikkaukseen. Leikkaus ja sen jälkeen tehdyt sädehoidot onnistuivat hyvin. Pertti ymmärtää, että hän on saanut toisen mahdollisuuden ja että elämä on suuri lahja, johon täytyy suhtautua avoimin mielin. Hän on ottanut yhteyttä entiseen puolisoonsa, ja he ovat nyt pystyneet puhumaan myös kipeistä asioista, mutta tulevaisuus näyttää, palaavatko he vielä yhteen. Pertti aikoo nauttia loppuelämästään täysin rinnoin ja välittämättä siitä, onko vuosia jäljellä vähän vai paljon. 30.1.1933 Saksan johtajaksi nimitettiin Adolf Hitler. Hän lupasi, että ensimmäisen maailmansodan häpeärauha kumottaisiin, kaikki saisivat töitä ja Saksasta tulisi taas suuri ja mahtava valtio. Hitler halusi valloittaa Saksalle monia uusia alueita. Siksi Saksa alkoi vähitellen varustautua sotaan: siellä valmistettiin paljon uusia aseita ja käskettiin monia miehiä armeijaan. Vuonna 1938 Hitler liitti Saksaan Itävallan ja Tsekkoslovakian. Hitler ilmoitti myös, että Saksa laajenee vielä sekä Länsi-Eurooppaan että Itä-Eurooppaan. Neuvostoliiton johtaja Josef Stalin pelkäsikin, että Saksa saattaisi hyökätä myös Neuvostoliittoon. Sen takia Neuvostoliiton johtaja Stalin ja Saksan johtaja Hitler solmivat hyökkäämättömyyssopimuksen 23.8.1939. Stalin ja Hitler lupasivat, että Neuvostoliitto ja Saksa eivät taistele toisiaan vastaan. Samalla he sopivat, että Neuvostoliitto saa Suomen, Baltian maat (Viron, Latvian ja Liettuan) ja Puolan itäosan ja Saksa saa Puolan länsiosan. Saksa hyökkäsi Puolan länsiosaan 1.9.1939, ja Neuvostoliitto miehitti Puolan itäosan. Ranska ja Iso-Britannia olivat luvanneet auttaa Puolaa, jos Saksa hyökkäisi sinne. Näin toinen maailmansota alkoi. Heti sodan alussa, vuonna 1940, Saksa valloitti Tanskan ja Norjan sekä Hollannin, Belgian ja Ranskan. Sota oli salamasotaa, mikä tarkoittaa, että ensin hyökkäsivät pommikoneet, sitten tulivat tankit ja viimeisenä sotamiehet eli maavoimat. Hyökkäykset olivat nopeita. Hitler yritti saada haltuunsa myös Ison-Britannian (eli Englannin), mutta se ei onnistunut. Melkein kaikki Euroopan valtiot sekä jotkin Euroopan ulkopuoliset valtiot olivat sodassa mukana. Euroopan valtioista puolueettomia olivat vain Espanja, Irlanti, Ruotsi, Sveitsi ja Turkki. Kesäkuussa 1941 Saksa hyökkäsi Neuvostoliittoon ja rikkoi näin hyökkäämättömyyssopimuksen. Sotaretkestä käytettiin nimitystä Operaatio Barbarossa. Aluksi Saksa voitti monta taistelua, mutta Neuvostoliitto oli suuri maa ja siellä alkoi talvi. Pitkien matkojen ja kylmän talven takia Saksa lopulta hävisi taisteluita. Erityisen tärkeä oli Stalingradin taistelu 1943, jonka Neuvostoliitto voitti. Saksa, Italia ja Japani olivat yhdessä akselivallat. Iso-Britannia, Neuvostoliitto ja Ranska olivat yhdessä liittoutuneet. Sodan alussa Yhdysvallat oli puolueeton valtio, mutta kun Yhdysvallat vuonna 1941 tuli mukaan sotaan, se taisteli liittoutuneiden apuna. Kesäkuussa 1944 liittoutuneet tekivät maihinnousun (eli matkustivat laivoilla ja menivät rantaan) Normandiaan, Ranskaan, josta he menivät Saksaan. Saksalaiset joutuivat lopettamaan sodan, ja Hitler teki itsemurhan. Sota loppui Euroopassa toukokuussa 1945. Myös muualla maailmassa sodittiin. Italia taisteli Afrikassa Isoa-Britanniaa vastaan, ja Saksa auttoi Italiaa. Italia ja Saksa hävisivät taistelun. 7.12.1941 Japani hyökkäsi Yhdysvaltoihin, Havaijille, Pearl Harboriin. Yhdysvallat julisti heti sodan Japanille. Japani oli sitkeä: se ei antautunut heti, vaan taisteli pitkään Yhdysvaltoja vastaan. Siksi Yhdysvallat pudotti Japaniin kaksi atomipommia: toisen Hirosimaan 6.8.1945, toisen Nagasakiin 9.8.1945. Viikkoa myöhemmin toinen maailmansota loppui. Sodan jälkeen perustettiin Yhdistyneet Kansakunnat valvomaan, ettei yhtä tuhoisia sotia enää syttyisi. Suomi on nykyään tietoyhteiskunta. Tietoyhteiskunnalla tarkoitetaan sellaista yhteiskuntaa, jossa tiedolla, tietotekniikalla ja tietoverkoilla on suuri merkitys. Tietoyhteiskunnassa ihmiset käyttävät paljon tietotekniikkaa: tietoa, uutisia ja viihdettä voi etsiä internetistä, sähköpostilla voi pitää yhteyttä eri puolilla maailmaa asuviin ihmisiin, ja esimerkiksi kirjastossa kirjan saatavuuden voi tarkistaa tietokoneelta. Monet palvelut on mahdollista saada suoraan kotiin internetin välityksellä. Internetin kautta maksetaan laskuja, tilataan tavaroita, lähetetään hakemuksia ja ilmoittaudutaan kursseille. Myös kokonaisia kursseja voi suorittaa internetissä; tällöin on kyseessä etäopiskelu. Tietoyhteiskunnassa suuri osa ihmisistä työskentelee ammateissa, jotka liittyvät tiedon tuottamiseen, käsittelemiseen ja välittämiseen. Tällaisia ammatteja ovat esimerkiksi multimediatuottaja, tietokoneohjelmistojen suunnittelija, mikrotukihenkilö, tutkija ja toimittaja. Kun esimerkiksi tutkija yrittää löytää lääkkeen johonkin sairauteen, hän tekee erilaisia kokeita ja kirjoittaa sitten tuloksista raportin. Tutkija on tuottanut uutta tietoa. Toimittaja lukee nämä tiedot ja miettii, miten ne voitaisiin kertoa selkeästi kaikille ihmisille. Toimittaja siis käsittelee tietoa ja lopulta välittää sen ihmisille lehden, internetin tai vaikkapa TV-uutisten kautta. Mikrotukihenkilö voi auttaa toimittajaa, jos tällä on ongelmia esimerkiksi internetin kanssa. Tietoyhteiskunnassa tietoa on paljon tarjolla, jopa niin paljon, että tiedon määrästä voi tulla ongelma. Televisio, radio, internet, puhelin, sanomalehdet, aikakauslehdet, kirjat, CD-ROMit, kirjeet, raportit ja mainokset syytävät meille jatkuvasti lisää tietoa. Usein puhutaankin tieto tulvasta tai informaatiotulvasta. Kaikkea informaatiota ei voi ottaa vastaan, vaan täytyy oppia valitsemaan se informaatio, joka on tärkeää. Olennainen tieto täytyy erottaa epäolennaisesta. Lisäksi täytyy pitää mielessä, että kaikki informaatio ei ole luotettavaa. Esimerkiksi internetiin voi lähettää informaatiota kuka tahansa. Tiedonhakijan täytyy usein itse arvioida, kuinka luotettavaa internetin informaatio on. Tiedon valinta ja luotettavuuden arviointi ovat taitoja, joita pitää opiskella. Tietoyhteiskunnassa elinikäinen opiskelu on muutenkin tärkeää, sillä ammatit ja tehtävät muuttuvat nopeasti samalla kun tiedon määrä lisääntyy ja tekniikka kehittyy. Suomi koki sotienjälkeisinä vuosina todellisen talousihmeen. Talous kasvoi 1950-1974 nopeammin kuin koskaan aiemmin ja Suomi nousi hyvinvointivaltioiden joukkoon. Kiperissä vaiheissa turvauduttiin toistuvasti devalvaatioon, jolla palautettiin viennin kilpailukyky. Yksi suomalaiselle yhteiskunnalle tyypillinen piirre oli naisten suuri siirtyminen työelämään. Suomessa on 1970-luvulta lähtien ollut naisia ansiotyössä suhteellisesti eniten länsimaista. Asumisessa tapahtui 1950-luvulta alkaen suuria muutoksia. Kun vesijohto oli vuonna 1950 vain joka neljännessä asunnossa, vuosikymmen myöhemmin se oli joka toisella. Jääkaappi alkoi yleistyä 1950-luvulla ja seuraavalla vuosikymmenellä seja pesukone oli jo joka toisessa asunnossa. Senjälkeen yleistyivät pakastimet, joita vuonna 1975 oli neljässä taloudessa kymmenestä. Astianpesukone oli yhtä yleinen vasta 1990-luvulla. Yksi taloudellisen vaurastumisen merkki oli television hankkiminen. Ensimmäinen antennien välityksellä esitetty televisiolähetys toteutettiin Suomessa 24.5.1955. Senjälkeen televisio yleistyi nopeasti. Vuonna i960 televisiolupia oli lähes satatuhatta ja vuonna 1969 ylitettiin miljoonan raja. Televisio oli jo 1970-luvulla 90 % kaikista talouksista. Ensimmäiset väritelevisioluvat myönnettiin 1968 ja vuonna 1980 värilupia oli jo enemmän kuin mustavalkoisia. Televisio mullisti tiedonvälityksen ja viihteen, mutta rapautti samalla perinteistä yhteisöllisyyttä, kun kylässä käyminen ja muu sosiaalinen kanssakäyminen väheni. Sanomalehtien määrässä Suomi oli sotien jälkeen maailman kärkimaita asukaslukuun suhteutettuna ja 1970-luvulla kakkostilalla sanomalehtien levikissä. KEIHÄSMATKAT JA HUONEENKOKOINEN TIETOKONE Yksi suuri muutos oli lentoliikenteen lisääntyminen. Malmin vuonna 1936 valmistunut kenttä kävi pian pieneksi ja Vantaan Seutulaan saatiin uusi 1952. Vuonna 1957 suomalaisilla kentillä ylitettiin 400 000 matkustajan raja, 1960-lu-vun alussa miljoonan ja vuonna 1989 oli matkustajia ensimmäisen kerran yli kymmenen miljoonaa. Tilauslentoturismi lisääntyi 1960-luvulla. Kalevi Keihä-sen Keihäsmatkat veivät tuhannet suomalaiset heidän ensimmäiselle etelänmatkalleen Kanarian saarille 1960-luvun lopussa ja 1970-luvun alussa. Espanjan ohella Kreikan saarista tuli suomalaisten kestosuosikki. Huhtikuussa 1961 julkaistiin valtioneuvoston asettaman tietojenkäsittelykomitean ensimmäinen mietintö: Elektronisten tietokoneiden käyttöönotto valtionhallinnon piirissä. Suomen ensimmäinen tietokone oli otettu käyttöön Postipankissa 1958. Ensi oli Suomen ensimmäinen tietokone, joskin käyttöönotossa laitetta kutsuttiin vielä ”elektroniteknilliseksi tietojenkäsittelykoneeksi”. Ensi otettiin käyttöön Postisäästöpankissa 17. lokakuuta 1958. Tietokoneen malli oli IBM 650. Huoneen kokoiset koneet siirsivät Suomenkin uuteen aikaan. Pian koneet pienenivät ja mullistivat sekä työnteon että vapaa-ajan. Tuskin kukaan aavisti, millaisen muutoksen alkua tietokoneen kehittäminen merkitsi. Keitä suomalaiset ovat? Mikä suomalainen kansanluonne on? Miksi se on juuri sellainen? Tuntevatko viereisissä asunnoissa asuvat toisensa?",book
"Miksi kukaan ei keskustele hississä, liikennevälineessä tai muualla ihan muuten vain? Onko suomalainen epäystävällinen ja töykeä? Suomessa ihminen on voinut olla kuolleena kodissaan vuosia. Missä ovat olleet omaiset, ystävät ja naapurit? Vastaukset näihin kysymyksiin auttavat ymmärtämään paremmin suomalaista kansanluonnetta. Monet ulkomaalaiset pitävät suomalaisia epäkohteliaina. Suomen kielessä ei esimerkiksi ole sanaa ”please”. Suomalainen kohteliaisuus on erilaista. Suomalainen ei halua olla muille vaivaksi. Hän vetäytyy omiin oloihinsa ja vähättelee omia saavutuksiaan. Suomalainen ei halua, että hänen asioihinsa puututaan. Hänkään ei puutu toisten asioihin. Hän varoo viimeiseen asti loukkaamasta muita. Suomalainen ei sittenkään taida olla itsekäs, muista piittaamaton olento. Hän on vain niin – suomalainen. Ehkä hänen ihanteenaan on vieläkin oma tupa vähintään puolen kilometrin päässä naapureista. Angela Cavill perusti 1970-luvulla Britanniaan kennelin, joka kasvattaa saarivaltion parhaat suomenpystykorvat: “Suomenpystykorva on kuin suomalainen itse uskollinen, itsenäinen ja ystävystyttyään ikuinen ystävä.” “Kaveria ei jätetä” toteutui ehkä parhaiten sodan aikana. Silloin sotilaan velvollisuus oli auttaa haavoittunut toverinsa sotarintamalta turvaan. Varsinkin vanhemman polven keskuudessa otetaan yhä edelleen vastuu lähimmäisestä. Kansallisia hyveitä ovat aina olleet luotettavuus ja rehellisyys. On myös luotettu muihin. Maaseudulla ei ole ollut tapana lukita ovea. Luuta ovella on riittänyt kertomaan, että talonväki ei ole kotosalla. Sananparret kuvaavat suomalaista kansanluonnetta. Ne kertovat sekä hyvistä että pahoista puolista. Sanasta miestä, sarvesta härkää. Rehellisyys maan perii. Puhuja seisoo sanojensa takana. Luvattu on luvattu. Valehtelu on rumaa. Neuvoja saa antaa vain se, joka varmasti asiasta jotain tietää. Lupauksen vakuudeksi riittää reilu kädenpuristus – kättä päälle. Tällainen tarve totuuden puhumiseen ei ole ominaista kaikille kulttuureille. Monissa maissa luvataan sellaista, mitä ei aiotakaan toteuttaa. Tai annetaan mieluummin väärä neuvo kuin ei mitään neuvoa. Omaan maahan suhtaudutaan sananlaskujen maailmassa esimerkiksi näin: Ei pidä mennä merta edemmäksi kalaan. Sitä kuusta kuuleminen, jonka juurella asunto. Oma maa mansikka, muu maa mustikka. Suomalaisessa kulttuurissa on länsimaisia piirteitä. Sille on tyypillistä yksin päijäännnen, itsekuri ja hillitty käyttäytyminen. Muualta tuleva voi pitää suomalaisia yksinäisinä ja onnettomina. Suku kokoontuu vain suurina juhlapäivinä. Perheenjäsenet näkevät toisiaan usein vasta myöhään illalla. Naapurit eivät tunne toisiaan. Suomalaiset ovat vähäeleisiä ja vähäpuheisia. Joku voi pitää sitä epäkohteliaisuutena. Pitkät tauot ja hiljaisuus tulkitaan haluttomuudeksi keskustella. Kahviloissa suomalainen haluaa oman pöydän, mieluiten ikkunan vierestä. Hän voi katsella ikkunasta ulos, jos joku tulee samaan pöytään. Penkeille lastataan kasseja. Silloin kukaan ei voi istua liian lähelle. Bussissa hän istuu mielellään käytävän puolella. Täytyyhän kassille varata ikkunapaikka. Suomen heimoista on olemassa stereotyyppisiä käsityksiä. Länsi-Suomessa asuvia hämäläisiä pidetään totisina, hitaina ja harvasanaisina. He ovat ahkeria ja peräänantamattomia. Savolaisia pidetään hämäläisten vastakohtina. He ovat huumorintajuisia ja sanavalmiita. He arvostavat mukavuutta enemmän kum rikkautta. Suorien ja rehtien pohjalaisten ihanteena pidetään suuruutta. Oma menestys ja vauraus on pakko näyttää muille. Muiden arvostelulle pohjalainen on arka. Karjalaiset ovat iloisia, puheliaita ja aktiivisia. Suomenruotsalaiset ovat hyväluonteisia ja arvostavat vanhoja perinteitä. Helsinkiläiset edustavat pääkaupunkilaisuutta ja city-kulttuuria. Heistä yli puolet on tullut muualta pääkaupunkiin. Helsinkiläisten identiteettiin on aina kuulunut oma slangi. Vanhaa slangia puhuu enää vain harva vanhan polven “stadilainen”. Uusi slangi saa sanoja kaikista nuorten puhumista kielistä. Nykyinen nuorison puhuma kieli leviää nopeasti koko maahan. Linnea Lindemanin uni
Lokit paiskautuivat aaltoihin ja tiirat itkivät. Meri myrskysi. Linnea Lindeman, 50-vuotias eukko oli tarkistamassa kalaverkkojaan Perämerellä Ykspihjalan edustajalla. Oli tuulinen päivä syksyllä vuonna 1917. Linnea Lindeman oli kalastaja. Hän oli myös lapsenpäästäjä, joka synnytyksessä auttoi lapset maailmaan. Ennen muuta Linnea oli ennustaja. Hän näki tulevia asioita unessa ja ennusti ihmisten elämänkohtaloita. Nyt Linnea oli soutanut merelle varhain aamulla. Päivän aikana tuuli oli yltynyt. Linnea ei silti pelännyt kovaakaan merenkäyntiä. Oikeastaan hän iloitsi ronskeista syysmyrskyistä. Linnea oli jo paluumatkalla. Hänen veneensä ajelehti myötätuuleen kotirantaa kohti. Silloin Linnea sulki silmänsä ja alkoi nähdä unta tulevista tapahtumista. Unessa Linnea sai varman tiedon: Seuraavan vuoden alussa, tarkalleen kahdeksas päivä tammikuuta 1918, hän päästäisi maailmaan poikalapsen. Sama poika kuolisi vasta kesällä vuonna 1990! Linnea asui Ykspihlajan kylässä, lähellä Kokkolan kaupunkia. Hänellä oli hyvä talonpaikka melkein meren rannalla. Kalamatkoilla Linnealla oli yleensä soutukaverina Hanna Kokkoluoto. Hanna oli kokkolalaisen kauppiaan Tuomas Kokkoluodon vaimo. Hanna oli ollut opettajana, mutta kun lapsia oli alkanut syntyä, hän oli päättänyt jäädä kotiin. Nytkin Hanna oli raskaana. Siksi hän ei voinut olla mukana tällä kalamatkalla. Viimeisillään raskaana oleva nainen ei voinut soutaa isoa venettä. Arveltiin, että lapsi syntyisi viimeistään tammikuussa. Kokkoluodon perheessä oli ennestään jo viisi lasta, kaksi poikaa ja kolme tyttöä. Linnea ohjasi veneensä turvallisesti kotirantaan. Hän tiesi, että unessa saatu tieto tarkoitti Hannan tulevaa lasta. Nyt Linnealla oli kiire puhelimeen kertomaan Hannalle lapsen syntymästä. Pojan kuolinpäivänkin Linnea oli nähnyt. Poika olisi silloin jo komea vanha mies. Hän istuisi pitkän pitopöydän ääressä hauskana isäntänä suurissa juhlissa. Kokkoluodon perheessä Kokkolassa Hanna leikki ja nauroi lasten kanssa. Kaikki olivat kontallaan lattialla, kun puhelin soi. Tuomas Kokkoluoto meni vastaamaan. – Hanna, sinulle tuli puhelu Linnealta, siltä noita-akalta, Tuomas tuhahti muka ärtyneenä. Kaikki kyllä tiesivät, ettei isä-Tuomas ollut oikeasti ollenkaan vihainen. Tuomas auttoi vaimonsa lattialta ylös ja likisti siinä ohessa syliinsä. Hanna Kokkoluoto oli raskaudesta huolimatta ällistyttävän kaunis nainen. Hymykuopat ja valkoiset hampaat loivat kasvoille valloittavan ilmeen. Hannan ääni oli lämmin ja jotenkin viisaalta kuulostava. Älykäs Hanna olikin, ja hauska. Linnea Lindeman oli tohkeissaan: – Linnea täällä, mulla on hyviä uutisia. Näin sellaisen unen, että vauvasi syntyy tammikuun kahdeksantena päivänä. Ja se on poika! Linnea ei halunnut puhelimessa enempää selvitellä näin tärkeää asiaa. Hän sanoi, että ellei Tuomas tykkäisi pahaa, Linnea voisi tulla aamujunalla Kokkolaan. Hän voisi tuoda kaloja myyntiin ja samalla kertoa vauvasta enemmän. Seuraavana aamuna Linnea Lindeman nousi junaan ja matkusti Kokkolaan Hanna Kokkoluodon luo. Kokkoluodon kaupassa
Suomi oli itsenäistynyt joulukuun kuudes päivä vuonna 1917. Enää venäläiset eivät hallinneet suomalaisia. Kuitenkin ajat olivat levottomat. Työväestö oli perustanut punakaartin. Porvaristo taas kokosi omia joukkojaan, joista syntyi valkokaarti. Näin Suomi jakaantui punaisiin ja valkoisiin. Syksyn aikana työläiset olivat useaan kertaan olleet lakossa, eivätkä he olleet menneet työhön. Helsingissä ja Tampereella työläiset olivat perustaneet punakaarteja. Kokkolassakin puuhattiin punajoukkoa suojelemaan satamaa ja kaupunkia. Huhuttiin, että Saksasta tulisi jääkäreitä. He olivat suomalaisia sotilaita, jotka olivat olleet Saksan sotajoukoissa oppia saamassa. Suomi oli itsenäinen, mutta täällä oli yhä venäläisiä. Jääkärien tavoitteena oli ajaa venäläiset joukot pois Suomesta. Varma tieto oli myös siitä, että Vaasassa oltiin perustamassa valkoista armeijaa. Sen avulla porvaristo aikoi turvata Suomen itsenäisyyden. Joka puolella varustauduttiin sotaan, ja joka puolella siihen oli intoa. Kokkoluodon kauppa oli pieni ja kodikas. Se oli oikea sekatavarakauppa. Sieltä sai ostaa sokeria ja jauhoja, nahkasaappaita, työkaluja ja nauloja. Vähän kaikkea mitä ihmiset tarvitsivat. Myymälän takana oli varasto ja konttorihuone. Talon yläkerrassa oli kaksi asuinhuonetta. Niistä kuului lasten ääniä ja pienten jalkojen töminää. Pihalla oli vielä hevostalli, jossa kauppias Kokkoluoto piti hevostaan ja paria lammastaan. Kauppa oli jo auki, kun Linnea saapui sinne kalakoriensa kanssa. Kaupassa satamajätkät puhuivat innoissaan, että kohta koittaisi uusi aika. Silloin sorretut työläiset ottaisivat vallan. Tämä olisi vain ajan ja voiman kysymys. Tuomas Kokkoluoto kysyi, aikovatko satamajätkät ostaa jotain. Miehet tunnustivat, että heillä ei ollut rahaa. Jos sopisi, he ottaisivat mukaansa muutaman leivän ja suolakalaa. He lupasivat maksaa sitten, kun lakko loppuisi. Kokkoluoto kääri pakettiin kolme leipää ja kilon suolakalaa. Tämä riitti miehille, ja he lähtivät ulos. Kun miehet olivat menneet, kauppaan tuli vanhempi miesopettaja Oskari Pihlaja. – Joko ne menivät, hän kysyi? Kysymys oli turha, sillä Pihlaja oli nähnyt miehet ulkona. Hän kertoi, että miehet olivat naureskelleet hölmölle kauppiaalle, joka antoi heille ilmaiseksi ruokaa. Tähän Hanna huomautti, että miehet olivat kyllä luvanneet maksaa leipänsä ja kalansa. Opettaja Pihlaja totesi, että moinen roskasakki saisi mennä töihin. Satamassa oli laivoja, jotka pitäisi purkaa. Nyt elettiin maan kohtalonhetkiä. Opettaja Pihlaja pauhasi, että kun oli päästy vapaaksi Venäjän vallasta, pahimmat punaiset eivät saisi tuhota kaikkea sitä hyvää, mitä oli jo saatu aikaan. Opettaja Pihlaja jatkoi intomielistä puhettaan: – Tulette näkemään, että terveet suomalaiset miehet astuvat esiin. Heillä on ladatut aseet, joilla he taltuttavat tuollaiset punaiset roskasakit! – Aamen, tuhahti Hanna opettajan vuodatukseen. Kauppaan alkoi tulla lisää asiakkaita. Hanna ja Linnea lähtivät kalakorien kanssa torille. Nyt Linnealla oli hyvä tilaisuus kertoa ennustuksesta, jonka hän oli unessa nähnyt. Ensin Linnea kuvaili poikavauvaa. Sitten hän kertoi, että oli nähnyt saman pojan vanhana miehenä upeissa juhlissa. Linnean mieleen oli tarttunut pojan kuolinvuosi, vuosi 1990. Hanna laski, että lapsi eläisi yli 70-vuotiaaksi, jos vain Linnean uneen voisi luottaa. – Epäiletkö? En minä ennenkään ole valeunia nähnyt. Tämä uni oli vielä niin ihmeen selvä, Linnea vakuutti. Hanna sanoi, että hän kyllä luotti Linnean uneen. Hyvähän se vaan olisi, jos lapsi syntyisi terveenä ja eläisi vanhaksi. Torilla Hanna ja Linnea alkoivat myydä kalojaan. Puoleen päivään mennessä kalat oli myyty ja naiset poistuivat torilta. Hanna lähti kotiinsa, ja Linnea meni odottamaan iltapäiväjunaa. Molemmista tuntui hyvältä ajatella, että syntyvä poikalapsi olisi terve ja eläisi vanhaksi. Se oli lohdullinen ajatus nyt, kun Suomeen oli tulossa levottomat ajat. Poikavauva syntyy
Heti uudenvuoden jälkeen ilmaantui Kokkolan torille sotilaita, joilla oli valkoiset nauhat käsivarsissaan. He olivat valkoisen armeijan sotilaita, suojeluskuntalaisia. Oli kireä pakkasaamu ja tuuli puhalsi luoteesta. Valkoiset sotilaat alkoivat järjestelmällisesti tarkastaa Kokkolan taloja. He etsivät aseita. Kokkoluodon kauppaankin tuli kolmen miehen joukko, jota johti opettaja Oskari Pihlaja. – Luvattomat aseet otetaan pois.Armoton rangaistus seuraa, jos vastustatte! Pihlaja huusi. – Höhlä! Häivy heti tästä talosta, Hanna komensi. Raskaana olevaa kaunista rouvaa ei kuunneltu, vaan kotitarkastus alkoi. Muita aseita ei löytynyt, paitsi pyssy roikkumassa varaston seinällä. Se oli kivääri, jolla Tuomas Kokkoluoto oli ampunut hylkeitä. Sitä Kokkoluoto ei aikonut luovuttaa. Kivääri oli vanha ase, jonka jo Tuomaksen isä oli ostanut. Keväällä sitä taas tarvittaisiin, kun Tuomas lähtisi ampumaan hylkeitä. Tuomas otti kiväärin käteensä. Hän latasi aseen ja komensi tarkastajat ulos talosta. Valkoiset sotilaat valahtivat naamaltaan valkoisiksi ja lähtivät tiehensä. Tuomas seurasi heitä portaille ja laukaisi pyssynsä. Kiväärin jyrähdys pani vauhtia valkoisiin sotilasiin. Sotilaat päättivät, että nyt on parempi lopettaa kotitarkastukset. Illalla Hanna sanoi Tuomakselle, että hänestä tuntuu kuin lapsi alkaisi syntyä. Pitäisi valjastaa hevonen ja lähteä Ykspihlajaan Linnean luokse. Kokkolan sairaalassa olisi kyllä ollut lääkäreitä ja kätilö, mutta Hannalla oli tapana synnyttää lapsensa tutun lapsenpäästäjän Linnean luona. Hänen mielestään Linnea oli pätevämpi auttamaan synnytyksissä kuin kaiken maailman lääkärit ja kätilöt! Maantie Ykspihlajaan oli aurattu. Hevonen ravasi keveästi. Se liikkui pimeällä tiellä mielikseen. Hanna ja Tuomas juttelivat hiljaisella äänellä. Kiirettä ei ollut. Näin Hanna vakuutti hieman hermostuneelle Tuomakselle. Linnean pienen talon pihaa valaisi nuotio. Se oli merkkinä, että Linnea oli valmis ottamaan synnytäjän vastaan. Hanna ja Tuomas menivät kiireesti tupaan. Takassa paloi iloinen tuli. Hellan kannella porisi kattila täynnä kiehuvaa vettä. Linnea otti ohjat käsiinsä. Hän sanoi, että Tuomas sai poistua. Tuomas lähti kotimatkalle, ja Linnea sanoi: – Aamulla saat Tuomas pojan. Semmoiset ovat merkit. Linnea peitteli Hannan synnytysvuoteeseen. Aikaa oli vielä koko yö. Niinpä naiset rupesivat juoruamaan. Hanna kysyi, uskoiko Linnea itse ihan oikeasti ennustajan kykyihin. Linnea kertoi, että ei hän mikään noita ollut. Hän oli tavallinen ihminen, joka jostain syystä vain näki tulevia asioita unissa. Koko yön naiset puhelivat. Kumpaakaan ei nukuttanut. Välillä juotiin kahvia, ja sitten alkoikin olla jo aamu. Kello oli melkein tarkalleen kuusi, kun pienessä talossa parahti poikavauvan ääni. Lapsi syntyi juuri siihen aikaan, kun Linnea oli ilmoittanut. Poika ei pitänyt kiirettä, mutta ei myöhästynytkään. Verinen veljessota
Hanna viipyi Linnean luona kolme päivää. Tosin lapsen syntymän vuoksi ei olisi niin kauan tarvinnut olla. Poika oli terve, eikä Hannallakaan ollut synnytysvaivoja. Kansalaissota oli syttymässä. Niinä päivinä Ykspihlajan asemalta lähti paljon punaisia satamajätkiä ja muuta työväkeä Etelä-Suomen taisteluihin. Junan veturissa oli suuri punainen lippu, jossa luki:
Työkansa voittoon! Vapaus ja veljeys on ihanteemme! Linnea, Hanna ja vastasyntynyt lapsi olivat väkijoukon mukana saattamassa miehiä, jotka lähtivät sotaan. Väkeä oli paikalla ainakin 500 ihmistä. Veturi vihelsi monta kertaa, kuin sekin olisi ollut työväen asialla. Väkijoukko lauloi työväenmarssin. Illalla naiset istuivat vakavina Linnean tuvassa. Linnea sanoi, että hänellä on varma tunne, ettei kaikki tämä pääty hyvin. – Näen, kuinka miehiä ammutaan. Kaikkialle maahan tulee orpoja nälkäisiä lapsia, joilla ei ole isää eikä äitiä. Naapurista lähtivät rintamalle Jaakkolan veljekset. Linnea ennusti, että he kuolevat sodassa. – Ei sille mitään mahda, molemmat näen kuolleina. Kummallakin reikä otsassa. Hanna kysyi, paljonko hän oli synnytyksestä velkaa. Linnea sanoi, että Tuomas voi maksaa Jaakkolan veljesten hautauksen, kun heidät olisi ensin tapettu ja tuotu ruumisarkuissa Ykspihlajaan. Tämä sopi Hannalle. Tuomaskin hyväksyi sopimuksen, kun kuuli siitä hakiessaan Hannaa kotiin. Sellaista on maailman meno – yksi syntyy, kaksi haudataan. Sota siitä tulikin, verinen veljessota. Vaasassa nousivat maihin suomalaiset sotilaat, jääkärit. He olivat olleet Saksassa sotaoppia saamassa. Jääkäreiden avulla alettiin koota valkoista armeijaa. Taistelut olivat ankaria. Ruumiita tuli kummallakin puolella, samoja suomalaisia kaikki. Kokkoluotojen uusi vauva oli koko perheen lemmikki. Lapsi oli aika kastaa. Hanna halusi lapselle nimeksi Hjalmar. Se ei sopinut Tuomakselle. – Antti on pojan nimi, ilmoitti vauvan isä Tuomas vakaalla äänellä. Niinpä lapselle päätettiin antaa nimeksi Antti Jalmari. Maaliskuussa alkoi Kokkolaan ja Ykspihlajaan tulla kaatuneitten ruumiita. Valkoiset sankarit haudattiin juhlavasti kaupungin hautausmaalle. Heille pidettiin muistopuheita. Sotilaiden kivääreistä kajahtelivat laukaukset kuolleiden kunniaksi. Sitten tuli tieto, että myös punaiset Jaakkolan veljekset olivat kaatuneet Toijalan rintamalla. Tuomas Kokkoluoto soitti Toijalan ruumishuoneelle. Siellä säilytettiin niin punaisia kuin valkoisiakin sankareita. Tuomas ilmoitti, että hän maksaa veljesten ruumisarkut ja kuljetuksen Ykspihlajan asemalle. Tuomaksen sanaan luotettiin. Oli myöhäinen ilta, kun ruumisarkkuja kuljettava juna saapui Ykspihlajan asemalle. Tieto synkästä ruumislastista oli levinnyt laajalle. Niinpä asemalla oli vastassa lähes 200 ihmistä. Arkut nostettiin Tuomaksen rekeen. Pimeässä talvi-illassa surusaatto vaelsi hautausmaalle, sen syrjäisimmälle reunalle. Sinne oli kaivettu hauta, johon arkut laskettiin. Oljysoihdut valaisivat pimeydessä. Väkijoukko paljasti päänsä. Työväenyhdistyksen nuori puheenjohtaja Vihreälä alkoi puhua. Hän ei uhannut kostolla. Sen sijaan hän ennusti, että tulee aika jolloin työväki pystyy puolustamaan oikeuksiaan ilman, että tarvitsee ryhtyä sotaan. – Me täällä emme näe sitä aikaa. Mutta me raivaamme tien uudelle ajalle, jolloin tasa-arvo vallitsee Suomen kansan keskuudessa. Puheen jälkeen arkut laskettiin hitaasti hautaan yksi kerrallaan. Väkijoukosta kuului hiljaista nyyhkytystä. Hautaus oli ohi. Hanna ja Tuomas olivat lähdössä paluumatkalle kotiin. Silloin joku tarttui Tuomaksen käteen. – Sinun poikasi elää vanhaksi. Ei kuole tauteihin eikä sotiin, älä pelkää. Minä näin selvän unen, että Antin kuolinpäivä on 12. heinäkuuta vuonna 1990. Puhuja oli tietysti Linnea Lindeman. Ääni levollisena ja pehmeänä hän asian ilmoitti. Sen jälkeen Linnea katosi surevaan kansaan. Linnean ennustus vaivasi Tuomasta. Miksi tuo merkillinen nainen sekaantui hänen poikansa elämään? Mikä naista semmoiseen riivasi? Paluumatkalla Tuomas kertoi huolensa Hannalle. Tuomas ei voinut käsittää, kuinka nykyaikaiset naiset olivat kuin vanhan ajan noidat. Hanna hymähti miehelleen. Hän selitti, ettei Linnea tarkoittanut mitään pahaa. Ei Linnea ollut mikään noita, vaan järkevä kansannainen. Hannan mielestä Tuomaksen ei tarvinnut olla huolissaan. Sitä paitsi Tuomaksen kannatti pitää suunsa kiinni, kun naiset keskustelivat sielukkaista asioista. Paksukalloiset miehet kun eivät mitenkään voineet niitä käsittää. Tuomas oli tyytyväinen Hannan selitykseen, ja matka jatkui. Yllättäen Hanna ja Tuomas osuivat tiesululle. Sulkua vartioi kaksi valkoista sotilasta kiväärit kädessä. Sotilaat olivat kotoisin jostain kauempaa, eivätkä tunteneet kauppias Kokkoluotoa. – Paperit! Näyttäkää paperit ja kulkuluvat! sotilaat huusivat. Tuomas Kokkoluoto pysäytti hevosensa. Hän oli kylmähermoinen mies eikä pienistä häkeltynyt. Tuomas kaivoi reestä heinien seasta kirveen. Hän esitteli sotilaille kiiltävää kirveen terää. – Pankaas pojat kaulanne reen aisalle, niin minä isken teiltä kummaltakin päät irti. Että ollapa hyvä. Sotilaat pötkivät kauhuissaan pakoon. Tiesululle jäi heiltä kaksi kivääriä. Tuomas Kokkoluoto korjasi ne talteen ja nousi takaisin rekeen. Kotimatka saattoi jatkua. Hanna mietti mielessään, että olipa hänellä kuumaverinen mies. Ei uskoisi kokkolalaiseksi. Antti karkaa ulkomaille
Antti Kokkoluoto täytti 10 vuotta. Nyt poika oli tarpeeksi vanha lähtemään mukaan kalamatkoille. Hanna ottikin Antin mukaan soutumatkoille Linnea Lindemanin kanssa. Perheen nuorimpana Antti oli äidin lempilap: Antti ei käynyt koulua, vaan äiti-Hanna opetti häntä itse, opettaja kun oli. Muut lapset auttoivat isää kaupan pidossa, hoitivat kotia ja tietenkin kävivät koulua. Linnea ja Hanna lähtivät soutumatkoilleen loppukesästä, kun illat ja yöt pimenivät. He lastasivat veneeseen kalaverkkoja sekä eväitä. Antti piti perää, kun Linnea ja Hanna vuorotellen soutivat raskasta venettä. Anttia hieman ihmetytti, ettei verkkoja juuri koskaan laskettu veteen. Naiset vain katselivat koko ajan kauas merelle. He etsivät suurta kauppalaivaa, jonka nimi oli Mathilda. Kun he sen löysivät, he soutivat heti laivan viereen. Laivasta veneeseen pudotettiin peltisiä kanistereita. Vasta myöhemmin Antti ymmärsi, että kanistereissa oli väkevää viinaa eli pirtua. Suomessahan oli siihen aikaan kieltolaki. Viinaa ei saanut missään laillisesti myydä eikä ostaa. Siksi sitä salakuljetettiin eri tavoin Suomeen. Näissä salakuljetuspuuhissa myös Hanna ja Linnea touhusivat! Kun lastia oli saatu tarpeeksi, se maksettiin ja lähdettiin paluumatkalle. Kotiin tultiin vasta, kun oli täysin pimeää. Kanisterit piilotettiin Linnean kaivoon. Yöllä, kun Antti nukkui, talossa kävi viinan ostajia. Heitä Antti ei koskaan nähnyt, mutta yleensä aamuun mennessä koko lasti oli myyty. Äiti vannotti Anttia:
– Et sitten kerro isälle mitään näistä soutumatkoista. Jos joku utelisi soutumatkoista, Antin piti vain sanoa, että oli oltu kalastamassa ja saaliiksi oli saatu ainakin sata kiloa kalaa! Jostakin syystä poliisit saivat vihiä, että Linnean talossa on pirtukätkö. Linnea sai kuitenkin tietää, että poliisit olivat tulossa. Nopeasti Hanna ja Linnea nostivat kaivosta kaikki pirtukanisterit. He piilottivat viinat synnytysvuoteen alle. Kanistereita oli paljon. Jos poliisit katsoisivat sängyn alle, he varmuudella löytäisivät kätkön. Naiset keksivät ovelan juonen. Hanna riisui vaatteet yltään ja meni makaamaan synnytysvuoteeseen. Poliisit tulivat talolle. Ensin he tutkivat kaivon, mutta eivät löytäneet mitään. Lopulta poliisit tulivat sisään taloon. Kamarissa Hanna valitti suureen ääneen. Kun poliisit kurkistivat huoneeseen, he luulivat, että siellä oli nainen juuri synnyttämässä. Linnea hääri huoneessa kuumien vesien kanssa. Hän jopa pyysi poliiseja auttamaan, koska synnytyksestä näytti tulevan tavallista vaikeampi. Tästä poliisit pelästyivät ja häipyivät kiireesti talosta. He eivät löytäneet pirtukätköä. Joulukuussa Linnean taloon tuli ihan oikea synnyttäjä. Anttia kiinnosti kovasti tietää, miten lapset tulevat maailmaan. Niinpä Antti piiloutui komeroon. Siellä hän oli valmiina, kun synnytys alkoi. Kiinnostuneena Antti seurasi oven raosta, miten kaikki tapahtui. Kun hän näki, miten rankkaa ja veristä lapsen maailmaan tulo on, hänen hermonsa pettivät. Anttia alkoi oksettaa. Varovasti hän avasi komeron oven ja yritti kontata huomaamatta ulos huoneesta. Eihän Antti päässyt ulos niin, ettei Linnea olisi häntä huomannut. – Mitä sinä riivattu täällä teet! Linnea kiljaisi ja heitti Antin ulos huoneesta. Tuvan puolella odotti äiti-Hanna. Temppunsa vuoksi Antti saikin aikamoisen selkäsaunan. Lopulta Antti pääsi ulos. Hän oli järkyttynyt selkäsaunasta ja synnytyksen näkemisestä. Raikkaassa ulkoilmassa Antti kuitenkin tokeni. Nyt hän päätti nostaa kaivosta kanisterin pirtua. Aikamiehet olivat kehuneet, että viina auttaa hädän hetkellä. Antti nosti kaivosta yhden kanisterin. Kädet vapisten hän avasi korkin. Hän nosti kanisterin huulilleen ja otti ryypyn. Ensimmäinen ryyppy poltti suussa. Urhollisesti Antti nieli juoman. Sydän hakasi ja silmissä kipunoi, mutta Antti ei luovuttanut. Hän ryyppäsi vielä kaksi tai kolme tulista kulausta. Enempää hän ei kestänyt väkevää viinaa, vaan kaatui pihalle ja alkoi oksentaa. Ohikulkija löysi Antin ja talutti humalaisen pojan sisälle Linnean taloon. Antin ryypiskelystä nousi Ykspihlajassa suuri kohu. Asiasta kirjoitettiin myös sanomalehdessä. Oliko tosiaan mahdollista, että pikkupojat ryyppäsivät pirtua? Myös Hanna Kokkoluötoa arvosteltiin pojan ryyppäämisen vuoksi. Ei auttanut, vaikka Hanna sanoi, että hän oli antanut pojalle selkäsaunan ja vannottanut, ettei poika enää koskaan juo viinaa. Juorut kantautuivat myös Kokkolaan Antti-paran isän korviin. Tästä oli seurauksena, että Tuomas-isä antoi pojalle vielä kovemman selkäsaunan kuin äiti. Katkerana Antti pohti mielessään maailman kovuutta. Miten on mahdollista, että lasten syntymästä kerrottiin niin kauniita asioita? Olihan hän omin silmin nähnyt, kuinka tuskallinen ja verinen tapahtuma se oli. Entäpä juopottelu? Miksi niin monet ihmiset joivat viinaa ja kehuivat, että tapa on terveellinen ja hauska? Äiti ja isäkin olivat juoneet viinaa iltaisin. Kaikkien moitteiden ja kurituksen jälkeen Antille tuli katkera olo. Hän ajatteli, että kukaan ei häntä kotona ymmärtänyt eikä myöskään kaivannut. Antti tunsi, että hän on maailman murjoma yksinäinen susi. Hän päätti karata kotoa. Antti päätti mennä ensiksi meren yli Ruotsiin. Sieltä hän menisi vaikka Saksaan tai vielä jopa Amerikkaan asti. Antti hyppäsi Kokkolassa tavarajunan vaunuun, joka oli menossa Ykspihlajaan. Kaiken lisäksi hän oli vielä vilustunut ja saanut korkean kuumeen. Antin tarkoituksena oli ottaa Linnean vene ja soutaa sillä meren yli Ruotsiin. Kuumeinen Antti jaksoi tuskin kävellä. Sisukkaasti hän pääsi Linnean venerantaan. Antin mieli oli levollinen, vaikka kuume ravisteli koko ruumista. Pojalla olikin kylmät hermot ja kuuma veri. Antin voimat eivät kuitenkaan riittäneet työntämään venettä jäätä pitkin sulaan kohtaan. Poika löysi potkukelkan ja lähti etenemään jäällä Ruotsia kohti. Samaan aikaan Linnea Lindeman ihmetteli jälkiä pihallaan. Linnea lähti seuraamaan potkukelkan jälkiä meren jäälle. Oli jo seuraavan päivän ilta, kun Linnea löysi jäältä pienen ja laihan Antti Kokkoluodon. Poika oli käpertynyt potkukelkan istuimelle ja nukahtanut siihen. Kun Linnea löysi Antin, hän luuli pojan jo jäätyneen hengiltä. Linnea kääri pojan lämpimän takkinsa sisään ja toi hänet kelkalla taloonsa. Takkatulen ääressä Linnea sulatteli onnettoman henkiin. Linnea rukoili, että poika jäisi eloon. Samalla hän näki uudestaan näyn, että ei Antti tähän kuolisi, vaan eläisi yli 70-vuotiaaksi. Tämän Linnea tiesi nyt varmasti. Linnea peitteli kuumeisen Antin lämpöiseen vuoteeseen. Sitten hän soitti Kokkolaan Hannalle ja Tuomakselle, että poika oli löytynyt. Hän käski äidin ja isän tulla hevosella hakemaan pojan kotiin. – Löysin Antin jäältä. Ei poika tähän kuole, mutta heikossa kunnossa on, Linnea kertoi hädissään oleville Hannalle ja Tuomakselle. Linnea pesi vielä pojan pirtulla. Illalla isä ja äiti tulivat lääkärin kanssa. Tohtori tutki Antin ja totesi, ettei hengenvaaraa enää ole. Kokkoluodon perhe palasi kotiin vasta seuraavana päivänä. Hevonen kulki hiljaa eteenpäin. Sateli lunta, olo oli apea. Kukaan ei puhunut juuri mitään Antti nukkui lämpimässä reessä peitteiden alla. Pula-aika
– Amerikassa New Yorkissa on sattunut ihan hirveitä! Ihmiset ovat menettäneet omaisuutensa. Yhdysvalloissa koko maan talous on romahtanut, Hanna Kokkoluoto luki sanomalehdestä. Tuomas Kokkoluoto tempaisi lehden itselleen ja luki koko uutisen. Sitten hän lausui vakavalla äänellä: – Tämä tietää hirveää pula-aikaa koko maailmalle. Ihmisiltä loppuu ensin työ, sitten raha ja lopuksi leipä. Valitettavasti Tuomas oli oikeassa. Yhdysvaltojen talous romahti yhdessä päivässä, lokakuun 29. vuonna 1929. Ei kulunut kuin vuosi, kun puute saavutti syrjäisen Suomenkin. Tehtaista irtisanottiin väkeä. Työttömien laumat vaelsivat toivottomina pitkin maanteitä. Maanviljelijät menettivät tilojaan. Monista entisistä isännistä tuli nälkäisiä ja katkeria renkejä. Kaupankäynti hiljeni myös Tuomas Kokkoluodon kaupassa. Onneksi Hannalla oli omassa säilössään rahoja, jotka hän oli hankkinut viinanmyynnillä. – Ota. Sinä tarvitset rahaa, Hanna sanoi ja ojensi miehelleen aika läjän seteleitä. Tuomas Kokkoluoto tajusi, että nyt kannattaa ottaa riskejä ja ostaa tavaroita, hevosia ja maata. Kaikkea oli myytävänä. Tuomas lähti kauppamatkoille ympäri Suomea. Hän otti mukaansa Antin, joka oli melkein 13 vuoden ikäinen. Poika oli toipunut hyvin karkumatkansa paleltumisesta. Hän oli kasvanut reilusti pituutta viimeisen vuoden aikana. Isä ajatteli, että kun poika kulkisi hänen matkassaan pitkin Suomea, hän oppisi maailman tapoja. Sitten ei enää juolahtaisi mieleen lähteä potkukelkalla ulkomaille. Tuomas ja Antti matkustelivat ympäri maata. Ihmisten hätää oli tuskallista seurata, varsinkin kun Tuomas hyötyi siitä. Hän ei kuitenkaan voinut auttaa kurjuuteen syöksyvää kansaa. Hänen oli itsekin yritettävä toimia niin, ettei joutuisi yhtä kurjaan tilanteeseen. Tuomas osteli halvalla koneita, moottoreita, työkaluja ja vaatteita. Hän osti ja vaihtoi hevosia. Tavarat hän kuljetti köyhiltä seuduilta etelään paremmin pärjääville alueille. Siellä hän myi tavarat suurella voitolla. Kauppamatkoilla Tuomas opetti Antille liikemiestaitoja. Outoa ihmistä ei sopinut tuijottaa suoraan silmiin. Tosin suora katse sinällään oli merkki rehellisyydestä. Liian tiukka katse saattoi pelästyttää ihmisen varuilleen. Silloin häntä ei ollut helppo puhua puolelleen. Tuomas painotti pojalleen, että liikemiehen piti pysyä sanassaan ja toimia rehellisesti, vaikka tällä alalla se usein oli ylivoimaisen vaikeaa. – Toisaalta on kehuttava myytäviä tavaroita, vaikka ne eivät olisikaan kovin hyviä. Toisaalta pitää myös saavuttaa asiakkaiden luottamus, Tuomas neuvoi. Tuomas Kokkoluoto painotti, että liikemiehen oli autettava köyhiä. Leskien ja orpojen kohtaloa kannatti sopivissa tilaisuuksissa helpottaa. Tämä tuli tehdä huomaamatta, mutta siten että lahjan antaminen tuli kuitenkin kaikkien tietoon. Varsinkin oli tärkeää, että kilpailevat kauppiaat saisivat käsityksen, että Tuomas Kokkoluoto oli kunnon mies! Antti painoi isän opetukset mieleensä. Hän päätti aikuisena noudattaa isän kieroja periaatteita. Köyhiä auttamalla avautuu ovi omaan vaurauteen. Tuomas antoi Antin yksinäänkin osallistua kaupantekoon. Eräässä huutokaupassa Antti osti itselleen pienen maatilan. Maata ja peltoja tilalla oli vähän. Navetassa ammui neljä laihaa lehmää ja tallissa oli hevonen varsansa kanssa. Tilalla asuva köyhä perhe kulki huutokauppaväen joukossa. Äiti, humalainen isä ja viisi lasta itkivät kaikki omaa kohtaloaan. Missä he asuisivat ja eläisivät, kun koti myytiin? Huutokaupan jälkeen Antti ilmoitti, että perhe saa asua talossa ainakin koko pula-ajan. Lehmiäkään hän ei huolinut, mutta hevoset hän otti mukaansa. Antti piti huolen, että hänen hyvä tekonsa huomattiin. Näinhän isä oli opettanut. Itkuinen perhe kiitti Anttia ja toivotti hänelle Jumalan siunausta. Kun Antti palasi kotiin, häntä hieman pelotti, mitä kotiväki sanoisi hänen kaupoistaan. Pelko oli turha. Antti otettiin vastaan kuin sankari. – Kuinka moni tuon ikäinen poika on menestynyt maailmalla näin hyvin! isä ylpeili. Erityisesti kaikki olivat ihastuneita upeaan hevosenvarsaan. Isä-Tuomas sanoi tekevänsä siitä hyvän kilpahevosen. Parhaimman kauppansa Tuomas teki Hangossa. Siellä hän osti kahdeksan puimakonetta. Ne oli tuotu Suomeen Yhdysvalloista. Koneiden alkuperäisellä ostajalla ei ollut enää varaa maksaa niitä. Koneiden palautus Yhdysvaltoihin olisi maksanut paljon. Niinpä Tuomas sai ne hyvin halvalla. Puimakoneet piti kuljettaa Kokkolaan. Kuljetusta varten Tuomas vuokrasi neljä junanvaunua. Puimakoneiden sisällä oli paljon tyhjää tilaa. – Mitähän sinne voisi lastata? Tuomas mietti. Hän keksi saman liiketoimen, jota myös Hanna ja Linnea olivat harjoittaneet, viinan oston ja myynnin. Kieltolaki oli edelleen voimassa. Merellä Hangon edustalla oli paljon ulkomaisia laivoja, joista myytiin viinaa. Yöaikaan Tuomas ja Antti hakivat monta kanisteria väkevää pirtua. He piilottivat viinat junan vaunuihin puimakoneiden sisään. Kaikkiaan puuha kesti melkein viikon ajan. Lopulta puimakoneet olivat täynnä pirtukanistereita. Matka kohti Kokkolaa sai alkaa. Viinat ja koneet myytiin Hämeessä, Keski-Suomessa ja Pohjanmaalla. Yksi vietiin aina Rovaniemelle asti. Näiden kauppojen jälkeen kauppias Tuomas Kokkoluoto oli varakas mies. Lapualaisten kyydissä
Työttömien laumat kuljeskelivat pitkin maata. Kaikki etsivät epätoivoissaan tilapäisiä töitä. Monet saivat palkakseen työstä vain päivän ruoka-annoksen. Se oli orjuutta! Ihmisten välinen vastakkainasettelu kärjistyi uudelleen. Verisestä kansalaissodasta oli kulunut vain vähän yli kymmenen vuotta, ja taas oltiin yhtä hirveässä tilanteessa. Oikeisto ja vasemmisto olivat jälleen vastakkain. Vasemmisto, ennen muuta kommunistit, järjestivät lakkoja. Heitä vastustamaan syntyi lapuanliike. Se oli oikeistolainen ja kiihkeä isänmaallinen liike. Lapualaiset pitivät vasemmistolaisia isänmaan vastaisina henkilöinä. Lapualaisten mielestä vasemmistolaiset halusivat liittää Suomen Neuvostoliittoon. Lapualaiset vainosivat ja uhkailivat vasemmistolaisia. He vangitsivat monia henkilöitä, joita epäilivät kommunisteiksi. Yön pimeydessä lapualaiset sitten kuljettivat epäiltyjä kommunisteja Neuvostoliiton rajalle. Tuomas Kokkoluoto oli varakas mies. Siksi monet pyysivät häneltä rahaa ja avustuksia. Kaikkein kurjimpia Tuomas auttelikin. Monet suojattomat orvot, piiat ja lesket saivat häneltä rahaa. Ykspihlajan työväentalon korjaukseen ja myös talonmiehen palkkaan häneltä liikeni rahaa. Sekin muistettiin, että Tuomas oli maksanut punaisten Jaakkolan veljesten hautauksen. Näistä syistä Tuomas Kokkoluotoa alettiin pitää vasemmistolaisena kommunistina, vaikka hän oli porvarillinen kauppias. Lapualaiset järjestivät vuonna 1930 suuren marssin Helsinkiin. Myös Tuomakselta he pyysivät rahaa marssin kuluja varten. Tuomas ei antanut markkaakaan koko hankkeeseen. Hän sanoi:
– Lapualaisilla ei ole asiaa Helsinkiin pelottelemaan laillista esivaltaa. Sitä paitsi isomahaisilla isännillä on itselläänkin rahaa kustantaa matkansa. Näiden sanojen jälkeen Tuomakselle alkoi sadella tappouhkauksia. Uhkailijoita tuli jopa sisälle kauppaan asti. Eräs heistä oli opettaja Oskari Pihlaja, Hannan vanha työtoveri. Pihlaja tuli kauppaan kertomaan, että tällä menolla Tuomas vielä pääsee hengestään ja samalla rahoistaan. Silloin Tuomas otti vanhan pyssynsä ja ajoi Oskari Pihlajan ulos kaupasta. Kaupan pihamaalla Pihlaja uhkasi, että kommunisti Tuomas Kokkoluoto tuntisi vielä nahoissaan lapualaisten koston! Lapualaisten uhkailut kävivät kuukausien myötä yhä kiivaammiksi. Hanna ehdotti, että Tuomas muuttaisi joksikin aikaan Ruotsiin tai vaikkapa Amerikkaan asti. Tuomas ei suostunut ehdotukseen. Hän luotti, että ei hänelle kukaan mitään tekisi. – Kunhan vain uhkailevat, Tuomas rauhoitteli Hannaa. Vuoden 1932 elokuu oli harvinaisen kaunis. Hanna ja lapset viettivät lomaa Ykspihlajassa Linnea Lindemanin luona. Tuomas ja Antti jäivät hoitamaan kauppaa. Isän mielestä 14-vuotias Antti oli liian vanha pitämään koko kesän lomaa. Eräänä päivänä opettaja Oskari Pihlaja ilmaantui kauppaan. Hänellä oli lapualaisten vaatteet eli saapashousut jalassa, musta paita yllä ja sininen solmio kaulassa. Opettaja Pihlaja teki ostoksensa. Sitten hän alkoi kysellä, aikoiko Tuomas tehdä kesällä kauppamatkoja. Tuomas kertoi, ettei nyt ollut tarvetta matkustella. – Matkojahan saattaa ilmaantua yllättäen, opettaja sanoi ja hymyili ovelasti. Aamuyöstä Oskari Pihlaja palasi kaupalle. Nyt hänellä oli mukanaan vahva työnjohtaja Ruben Leppänen. Ruben omisti komean Studebaker-henkilöauton. Sen takapenkille oli varattu köyttä ja säkkejä. Miehet ryskyttivät kaupan ovea ja komensivat Tuomas Kokkoluotoa tulemaan ulos. Uninen kauppias pukeutui ja kiroili öistä herätystä. Kaupan portailla Pihlaja laittoi säkin Kokkoluodon päähän. Samalla Leppänen sitoi hänen kätensä. Sidottu Tuomas työnnettiin Studebaker-auton takapenkille. Antti heräsi ulkoa kuuluvaan meluun. Hän ryntäsi yläkerrasta pihalle. Kaikessa kiireessä Antti oli ehtinyt vetää housut ja saappaat jalkaansa. Antti riuhtaisi auton takaoven auki ja koetti väkisin vapauttaa isänsä. Oskari Pihlaja löi nyrkillä Anttia kasvoihin ja veti hänet mukaan auton takapenkille. – Tulkoon poikakin mukaan. Pääsee samassa kyydissä Neuvostoliittoon! Oskari Pihlaja huusi. Leppänen ajoi Jyväskylän tielle. Tuomas Kokkoluoto ähki tuskaisena säkki päässään. Kun oli ajettu puolisen tuntia, Tuomas sanoi, ettei häntä tarvinnut tukehduttaa. Kyllä hän sieppaajansa tunsi. Oskari Pihlajakin huomasi saman asian ja vapautti Tuomaksen säkistä. Tuomas Kokkoluoto katsoi Pihlajaa halveksuvasti silmiin. Hän rupesi ihmettelemään, oliko opettaja nyt seonnut lopullisesti. Miksi Tuomas oli napattu? Mihin oltiin matkalla? Miksi viaton Antti oli kaapattu mukaan? Osakari Pihlaja hätääntyi. Näytti siltä kuin hän olisi hetken katunut koko kyyditystä. Hän rupesikin vapisevalla äänellä puhumaan itsenäisen Suomen kalliista asiasta, joka vaatisi uhrinsa. – Älä puhu roskaa, Tuomas vastasi tylysti. Pihlaja jatkoi puhettaan ja todisti, että Tuomaksen kaltaiset kommunistit on parempi kyyditä Neuvostoliittoon. Näin he eivät pääsisi pilaamaan tervettä suomalaista yhteiskuntaa. – Emme ole omalla asiallamme, vaan isänmaan asialla, Pihlaja puhui ylevästi. Seinäjoen ja Ähtärin välillä Ruben Leppänen pysäytti auton. – Rupesi kusettamaan, hän sanoi ja katosi metsään. Äkkiä Leppänen huomasi, että tien yli kulki kaksi lihavaa teertä. Maittavia riistalintuja. Leppänen otti pistoolinsa esiin ja syöksyi lintujen perään. Myös Pihlaja innostui linnuista ja juoksi metsään Leppäsen perään. Antti huomasi tilaisuutensa tulleen. Hän sieppasi käteensä iso kiven ja lähti Pihlajan perään. Antti löi kivellä Pihlajaa niskaan, ja opettaja tuupertui maahan. Nopeasti Antti sieppasi Pihlajan pistoolin ja lähti Leppäsen perään. Läheltä kuului kaksi laukausta. Pian Leppänen palasi kädessään ammuttu teeri. Leppänen häkeltyi aika tavalla, kun hän kohtasikin Antin eikä kaveriaan, opettaja Pihlajaa. Antti uhkasi Leppästä aseella ja mies antautui heti. Tuomas Kokkoluodon riemu oli suuri, kun hän näki metsästä tulevan joukon. Edellä kulkivat Leppänen ja Pihlaja kädet ylhäällä. Perässä tuli pistooleja heilutteleva Antti. Tuomas ja Antti köyttivät nyt vuorostaan kyyditsi) ät heidän omilla köysillään. Leppäsen ja Pihlajan päähän vedettiin vielä varmuuden vuoksi säkit. Tuomas ryhtyi ajamaan. Hän käänsi auton, ja paluumatka takaisin Kokkolaan alkoi. – Palataan takasin länteen. Ei teitä sinne suureen Neuvostoliittoon kannata kyyditä, Tuomas sanoi. Hän ajoi nopeasti takaisin samaa tietä, mitä he juuri olivat tulleet. Matkalla sekä Pihlaja että Leppänen olivat hiljaa. Heillä ei enää ollut isänmaallisia aatteita esiteltävänä. Oli varhainen aamu, kun oltiin taas Kokkolassa. Tuomas ajoi auton keskelle toria. Vangit hän komensi istumaan säkki päässä penkille keskelle toria. Antti ja Tuomas sitoivat kaverukset kiinni toisiinsa. Tuomas ilmoitti, että toriaika alkaa tunnin päästä. Silloin miehet pääsisivät vapaaksi. Leppänen kysyi, aikoiko Kokkoluoto viedä hänen autonsa mukanaan. Tuomas keksi, että voisi ostaa auton. – Rikokseen käytetty auto voidaan kyllä ottaa valtionkin haltuun, mutta minä mieluummin ostan sen, Tuomas lupasi. Leppänen ilahtui. Hän mutisi säkin sisältä hinnan. Tuomas piti sitä kohtuullisena, ja he sopivat kaupan heti. Tuomas ja Antti nousivat autoon. – Meillä syödään tänään teeripaistia, Antti huusi köytetyille miehille ja heilutti kädessään teertä. Oskari Pihlaja ja Ruben Leppänen löydettiin myöhemmin torilta toisiinsa köytettyinä. Kauppiaat kyselivät, miten miehet olivat torille joutuneet. Pihlaja ja Leppänen eivät puhuneet mitään. He kävelivät päät painuksissa koteihinsa. Leppänen palasi töihinsä, mutta Pihlajalle kävi huonommin. Hän sairastui, ja myöhemmin hänellä todettiin aivohalvaus. Ruben Leppästä kukaan ei uskaltanut pilkata kyyditysmatkasta. Hänhän oli iso ja riski mies. Leppänen oli oikeastaan iloinen, kun oli päässyt autostaan eroon. Sen pito kun kävi kovin kalliiksi hänen palkallaan. Antti pilkkoi vielä puita Oskari Pihlajalle talon lämmitystä varten. Pihlajan vaimo hoivasi hellästi sairasta miestään. Vaimo kertoi Antille, että Oskari oli ollut nuorena luonteeltaan hyvin herkkä. Nyt aivohalvaus kuitenkin sammutti vanhentuneen miehen aatteen palon. Antin ja Kertun kihlaus Keväällä 1934 Antti oli jo miehen mittainen. Hän oli nyt 16-vuotias komea poika, johon monet tytöt ihastuivat. Antti kuitenkin rakasti vain Kerttu Björkbackaa. Kerttu oli myös 16-vuotias. Hän asui pienessä kylässä meren rannalla. Antilla oli polkupyörä, jolla hän ajeli tapaamaan tyttöystäväänsä. Kerttu oli vaaleatukkainen, Antin ja monen muun muunkin mielestä oikein sievä tyttö. Samoin kuin Anttia, Kerttua pidettiin jo aikuisen oloisena nuorena. Antti hakeutui töihin Ykspihlajan satamaan. Kotonakin kaupassa olisi töitä ollut, mutta ne eivät enää Anttia kiinnostaneet. Hän halusi tehdä miesten töitä ja hankkia omaa rahaa. Näin Antista tuli satamajätkä. Hän purki ja lastasi tavaroita laivoihin. Se oli kovaa työtä, eikä siinä laiska tai heikko mies pärjännyt. Aamuisin satamajätkät kokoontuivat laiturille. Siitä miehet jaettiin eri laivoihin. Meno oli karkeaa ja työtahti kova. Hyvin Antti porukoissa pärjäsi. Yleensä laivoihin lastattiin puutavaraa – parruja, lankkuja ja lautaa. Piti olla tarkkana, että lautaniput nousivat ehjinä auton lavalta tai junan vaunuista ja laskeutuivat laivan kansiluukusta alas ruuman syvyyksiin. Kun päivä päättyi, joka mies oli niin loppuun väsynyt työstä, että hyvä kun kotiin jaksoi horjua. Vaan Anttipa riisui haalarinsa, pesi itsensä meressä ja lähti illaksi suloisen Kerttunsa luo. Kerttu asui pienessä talossa isänsä ja äitinsä kanssa. Isä oli kalastaja ja juonut koko ikänsä viinaa Kyläläiset kutsuivat häntä juopoksi. Äiti taas oli pieni ja ujo ihminen. Ihmiset juorusivat, että hän oli hullu. Kertun äiti oli mennyt järjiltään, kun juoppo mies oli häntä monta vuotta hakannut ja muutenkin kiusannut. Kerttu oli perheen nuorin lapsi. Vanhemmat sisarukset olivat jo muuttaneet kotoa pois maailmalle. Kun Antti saapui Kertun luo, nuoret lähtivät heti rantaan. Antti työnsi Kertun isän veneen vesille ja souti rivakasti läheiseen saareen. Siellä heillä oli salainen leiripaikka. Kerttu levitti huovan niitylle, ja siihen molemmat kävivät pitkälleen. Antti nuuhki tytön ihmeellistä tuoksua. Tällä tavalla he lepäsivät hiljaa, joskus aamuun saakka. He suunnittelivat yhteistä elämää. Kerttu aikoi mennä johonkin kouluun, kun tulisi aikuiseksi. Lapsia hän ei vielä halunnut synnyttää, ei ihan vielä. Sitä toivomusta Antin oli toteltava. Kertulla oli heikot keuhkot. Siksi hän ei uskaltanut ajatella lasten hankkimista. Oli lämmin kesäyö. Meri oli tyyni. Vaalea utu leijui merellä ja merilinnut nukkuivat. Juuri kun aurinko alkoi nousta tummien kuusimetsien takaa, nuoret päättivät mennä salakihloihin. Aamuyöllä he palasivat saaresta. Antti ajoi pyörällä satamaan ja meni muiden satamajätkien kanssa raskaaseen työhön. Koko kesänä Antti ehti käydä kotonaan Kokkolassa vain muutaman kerran. Työt satamassa ja yöt Kertun kanssa veivät kaiken ajan. Kun poika kävi kotona, hän saunoi ja söi hirveästi. Muuten hänen ajatuksensa leijuivat Kertussa. Isä ja äiti ihmettelivät, mikä poikaan oli mennyt. Antista oli ajateltu isän seuraajaa kauppaan. Nyt hänestä näytti tulevan vain satamajätkä, joka oli vieläpä rakastunut juopon kalastajan tyttäreen. Antti pahastui isän ja äidin moitteista. Silloin hänelle tuli mieleen, että pitäisi rakentaa oma talo, kun kerran kotona ei häntä ymmärretty. Myöskään Kertun luo hän ei voinut muuttaa. Haave omasta talosta alkoi kiehtoa myös Kerttua. Miten ihanaa olisikaan asua tulevan aviomiehen kanssa somassa pikku talossa! Sitä ei voinut todeksi uskoa. Antti kuitenkin vakuutti, ettei urakka ollut lainkaan ylivoimainen. Puutavaraa oli saatavilla. Jos löytyisi sopiva tontti, niin siitä vain töihin. Mökki olisi valmis seuraavana kesänä ja sinne voitaisiin muuttaa, kun oltaisiin ihan virallisesti kihloissa. Antti ryhtyi heti toimeen. Hän sai puhuttua itselleen tontin. Tosin se piti vuokrata isän nimissä, koska Antti oli vielä alaikäinen. Välit isään olivat viilentyneet, mutta Antti uskoi niiden taas paranevan, kun talo olisi valmis. Satamajätkien kanssa hän hankki puutavaraa ja kuljetti sen rakennuspaikalle. Rakentaminen voisi alkaa ennen tulevaa talvea. Ykspihlajan kokoisella paikkakunnalla juorut leviävät nopeasti. Tuomas Kokkoluoto sai selville rakennushankkeen todellisen syyn. Uskomattoman röyhkeää! Miten Antti luuli voivansa perustaa perheen? Hänhän oli itsekin vielä melkein lapsi! Tuomas päätti tehdä lopun tästä hullutuksesta. Tuomas lähti ajamaan Ykspihlajaan. Hän löysi nuoret, jotka istuivat tulevan kotinsa tontilla. Tuomas tervehti asiallisesti Kerttua ja pyysi Anttia sitten sivummalle. Tuomas ihmetteli, kuinka Antti saattoi alkaa rakentaa taloa, vaikka ei ollut kertonut siitä omalle isälleen. Lisäksi Tuomas piti sopimattomana, että Antti alkaisi asua samassa talossa Kertun kanssa, koska he eivät olleet naimisissa. Sitten Tuomas alkoi haukkua Kertun vanhempia. Hän totesi, että Kertun isä oli juoppo ja äiti taas oli mielisairas. Kaiken lisäksi niin Antti kuin Kerttukin olivat alaikäisiä. Tuomas vaati, että älyttömästä talohaaveesta tuli luopua. Seurustelua nuoret kyllä saisivat hänen puolestaan jatkaa. – Pidä sinä vaan huolta omista naisistasi. Minä vastaan omistani, ärjäisi Antti isälleen. – Tolvana! Hannahan on sinun äitisi, ärisi isä ja kävi sitten kiinni Anttiin. Syntyi ankara ottelu. Lopputulos jäi kuitenkin avoimeksi, sillä Kerttu riensi erottamaan painijat toisistaan Hän retuutti Anttia tukasta ja kiljui tätä päästämään isänsä irti. Hölmistyneinä isä ja poika päästivät irti otteensa. He alkoivat puhdistaa likaantuneita vaatteitaan. Sitten he huomasivat Kertun. Kiihtyneen tytön suupielestä alkoi valua verta. Kerttu piteli sydäntään. Hänen kasvonsa valahtivat harmaiksi. Kertun oli pakko istua alas maahan. Tytön suusta alkoi jo valua runsaasti verta. Se oli keuhkotautisen verensyöksy. Isä ja poika kantoivat tytön autoon. He ajoivat nopeasti sairaalaan. Kerttu otettiin heti sisään. Hänen tilansa oli niin heikko, että kotiin pääsyä ei voinut ajatellakaan. Seuraavana päivänä sairaalasta ilmoitettiin, että Kerttu täytyi kuljettaa keuhkotautiparantolaan. Antti ja Tuomas lähtivät raskaalle matkalle. Neljä kuukautta myöhemmin, juuri joulun aikaan Kerttu menehtyi parantolassa keuhkotautiin. Hänen hento ruumiinsa haudattiin hiljaisuudessa. Antti ei rohjennut tulla hautajaisiin, mutta hän kävi usein Kertun haudalla. Pojan silmät olivat kuivat, mutta koko vartalo vapisi, kun hän suri rakastaan. Kertusta ei ollut julkaistu kuolinilmoitusta eikä haudalle ilmestynyt ristiä. Antti osti komean rautaisen ristin, johon kaiverrettiin Kertun nimi, syntymäaika ja kuolinaika. Antti myös julkaisi sanomalehdessä kuolinilmoituksen. Hän lisäsi omankin nimensä surijoiden joukkoon. Sovinto Karjalan korvessa
Vuoden 1939 alussa Antti Kokkoluoto täytti 21 vuotta. Hän tuli näin täysi-ikäiseksi. Ei siinä suuria juhlia pidetty, asia vain todettiin. Saman vuoden helmikuussa Antti joutui armeijaan Ouluun. Hän oli pitkä ja notkea veikko, joka kesti armeijan rasitukset keveästi. Antti oli hyvä ampuja. Hän osui pitkänkin matkan päästä vaivatta maalitaulun keskelle. Hyvänä ampujana Antti sai mitalin, jonka luovutti vanha tuttu Ruben Leppänen. Leppänen toimi nykyisin vapaaehtoisessa maanpuolustustyössä. Antti sai myös lomaa palkkioksi hyvästä ampumasuorituksesta. Tuomas haki Antin autolla kotiin loman ajaksi. Ruben Leppänen pääsi samaan kyytiin. Vanhoista ajoista ja reissuista ei enää puhuttu. Leppänen kertoi, että Suomen ja Neuvostoliiton välistä rajaa oli alettu linnoittaa. Suomessa pelättiin, että Neuvostoliitto hyökkäisi tänne. Siksi rajalle piti rakentaa esteitä ja kaivaa juoksuhautoja, jotka suojasivat viholliselta. Leppänen houkutteli Anttia ja Tuomasta mukaan linnoitustöihin. – Linnoitustöistä saa hyvän palkan, Leppänen lupasi. Tuomas ja Antti rupesivat tosissaan miettimään Leppäsen puheita. Tuomas kertoi myös Hannalle ja Linnealle, että Leppänen oli kysellyt häntä ja Anttia sekä talon kahta hevosta töihin rajalle. Linnea Lindeman oli varma, että sota syttyy. – Venäläinen sieltä tulee ja pian, Linnea ennusti varmalla äänellä. Hannan mielestä linnoitustöihin ei pitänyt lähteä. – Jospa siellä menee henki, Hanna pelkäsi. Linnea rauhoitteli Hannaa:
– Ei Antti sotaan kuole, älä sitä pelkää. Tuomaksesta en ole ihan varma, enkä hevosista. Mutta Tuomashan on jo vanha ja hevosia saa aina uusia. – Älä naurata, Tuomas hörähti Linnealle. – Me lähdemme rajatöihin heti, kun Antti pääsee armeijasta, Tuomas päätti. Antti Kokkoluoto pääsi armeijasta kesäkuun alussa. Heti tämän jälkeen Tuomas ja Antti lähtivät rajalle linnoitustöihin. Kokkolan asemalla otettiin oikein valokuva, jossa Tuomas ja Antti ovat kahden hevosen kanssa lähdössä. Tosin vain hevoset menivät junalla. Antti ja Tuomas ajoivat rajalle hienolla Studebaker-autollaan. Sinä kesänä Tuomas ja Antti hankkivat hyvät rahat linnoitustöissä. Rajalla kaivettiin juoksuhautoja. Kallioista louhittiin isoja kiviä, joista rakennettiin estelinjaa vihollisen panssarivaunuille. Rajalla oli miesten lisäksi töissä myös naisia, lottia. Lottien tehtävänä oli ennen muuta laittaa ruokaa työmiehille. Yleensä he tarjosivat hernekeittoa tai perunoita ja kastiketta. He myivät myös tupakkaa, limonadia ja kahvia. Myyntipaikkana toimi itse tehty pieni rakennus, kanttiini. Lepotaukojen aikana sen ympärillä oli usein pitkä jono miehiä ilman paitaa. Antti teki asiaa kanttiiniin muita useammin. Hän oli iskenyt silmänsä erääseen punatukkaiseen tyttöön, jonka iloinen nauru raikui metsän rajassa. Antti osti limonadia enemmän kuin koskaan. Vihdoin tyttö älysi, että ei Antti limonadista ollut kiinnostunut, vaan hänestä. Tämän jälkeen tuttavuus syntyikin helposti ja nuoret alkoivat seurustella. Tyttö oli 19-vuotias ja nimeltään Suoma Oinonen. Antin ja Suoman seurustelua auttoi Tuomas-isän komea auto. Iltaisin Antti ruokki ensin hevoset ja jäi sitten odottamaan tyttöä. Pian Suoma kävelikin Antin ja auton luo. Antti oli mielestään pätevä ja hyvä autokuski. Antti ja Suoma ajelivat lähikylissä ja vähän kauempanakin. Bensiiniähän siinä kului, mutta elämä tuntui molemmista ihanammalta kuin koskaan. Tuomas Kokkoluoto huomasi, että poika oli ruvennut ajelemaan lähes joka ilta autolla jollain oudoilla retkillä. Hän kovisteli Anttia asiasta. Lopulta Tuomas sai tunnustuksen, että tämä oli tavallista vakavampi juttu: Suoma ja Antti olivat menneet kihloihin. Antti lupasi maksaa bensiinit isälleen, kunhan vain saisi ajaa edes lyhyen matkan illassa johonkin sopivaan rauhaisaan paikkaan. Nuorilla oli paljon puhuttavaa, kun nyt sotakin oli syttymässä. Suoma oli kotoisin Kajaanista, mutta sinne Antti ei aikonut morsiantaan lähteä viemään. Isä ymmärsi ja hyväksyi nyt Antin naimahankkeen. Olihan Antti jo täysi-ikäinen, toisin kuin Kerttu-poloisen aikoihin. Tuomas muisti oman nuoruutensa. Kokkolasta hän oli hevosella ajanut joka ilta Ykspihlajaan tapaamaan kaunista opettajaa. Ei hänkään silloin laskenut, kuinka paljon siihen kului rahaa. Kaunishan Hanna oli vieläkin, vaikka oli jo kuuden lapsen äiti. Antissakin oli vähän äitinsä näköä. Mutta sen Tuomas kyllä huomasi, että otteet olivat hänen omiaan. Isänsä poika. Tuomas mietti, että jokohan olisi sopiva aika ottaa puheeksi Kertun aikainen tappelu. Kahakasta oli kulunut jo viisi vuotta. Isän ja pojan suhde oli ollut näinä vuosina viileämpi kuin isä olisi toivonut. Antti huomasi, että isällä oli jotakin vaikeaa puhuttavaa. Äkkiä poika oivalsi: – Sitä Kertun aikaista juttuako rupesit miettimään? Tuomas ilahtui ja rupesi nopeasti kertomaan, että se asia oli häntä painanut monta vuotta. Isän ja pojan suhteet olivat olleet liian lujilla. Antti tunnusti, että yhteenotto oli painanut myös häntä koko ajan. – Tehtäisiinkö sovinto? ehdotti Tuomas. – Ilman muuta, tehdään vaan, Antti suostui. Isä ja poika kättelivät. Viisi vuotta ja reilu sovinto, suomalainen tapa. Niihin aikoihin rajalle alkoi ilmaantua tuhansia sotilaita suuriin sotaharjoituksiin. Mielialat olivat pelokkaan uhmakkaat. Miehet vannoivat, että Neuvostoliiton puna-armeija ei helpolla yllättäisi heitä. Hannalta tuli kirje, jossa hän pyysi Tuomasta tulemaan pikaisesti kotiin. Euroopassa oli jo syttynyt sota. Linnea oli nähnyt unen, että ellei Tuomas pian palaisi kotiin, hän jäisi sille tielleen, sotatielle. Antti määrättiin armeijaan. Hän menisi hevosmieheksi Karjalaan, Summan alueelle. Suoma joutui huolehtimaan evakoista eli ihmisistä, jotka joutuivat muuttamaan kodeistaan sodan alta pois. Ennen sodan alkua Suoma ja Antti kävivät Kajaanissa Suoman kotona. Antti oli yötä matkustajakodissa. Sen pienessä huoneessa nuoret kokeilivat ruumiittensa alastonta yhteensopivuutta ujoina mutta innoissaan. Kuitenkin he toimivat varoen, ettei syntyisi lasta ennen vihkimistä. Aamulla Kajaania pommitettiin. Kumpikaan ei tiennyt, mitä tulevaisuus toisi tullessaan. Ei sitä tiennyt kukaan. Nuoret olivat sodan syttymisestä järkyttyneitä ja peloissaan. Kuitenkin he olivat päättäneet mennä naimisiin. Siksi he olivat onnellisempia kuin koskaan. Talvisota
Talvisota syttyi marraskuun lopussa vuonna 1939. Silloin Neuvostoliitto hyökkäsi Suomeen. Sota kesti koko talven, aina maaliskuulle 1940 asti. Siksi sotaa kutsutaankin talvisodaksi. Antti Kokkoluoto taisteli Karjalassa Summan alueella. Hänestä tuli hevosmiesryhmän johtaja, jolla oli kuusi alaista. Antin ja hänen alaistensa tehtävänä oli kuljettaa öisin aseita, ammuksia ja ruokaa sotilaille etulinjaan. Paluukuormissa tuotiin haavoittuneita turvaan ja kuolleita sotilaita pois taistelukentiltä. Vihollinen oli ylivoimainen. Sillä oli käytössään runsaasti tykistöä, panssareita ja lentokoneita. Joulun aikoihin Summan alueella käytiin verisiä taisteluja. Ensin vihollinen ampui tykeillä. Sitten venäläiset hyökkäsivät panssareitten tukemina suomalaisten kimppuun. Suomalaiset joukot olivat lopen väsyneitä. Kaatuneita ja haavoittuneita oli paljon. Talvisodan aikaan oli myös kylmä. Hirmuisen kovat pakkaset palelluttivat sotilaiden käsiä ja jalkoja. Myös venäläisten tappiot olivat suuria, suurempia kuin suomalaisten. Joulun jälkeen venäläiset yrittivät jälleen läpimurtoa Summassa. Silloin kaikkien Suomen sotilaiden oli mentävä rintamalle ase kädessä vastustamaan vihollista. Antti Kokkoluotokin ryömi aivan etumaisiin asemiin. Vakaalla kädellä, rauhallisena hän laukoi kivääriään. Tarkkana ampujana Antti surmasi suuren joukon venäläisiä. Lisäksi sinä päivänä hän tuhosi heitettävillä panoksilla kolme panssarivaunua. Melkoinen suoritus! Neuvostoliitto lisäsi joukkojaan. Suomalaisten oli annettava periksi. Suomi hävisi talvisodan. Rauha saatiin kovilla ehdoilla. Suomalaisia oli kuollut ja haavoittunut sodassa paljon. Mutta mikä tärkeintä, Suomi säilyi itsenäisenä maana. Kuten Linnea Lindeman oli ennustanut, Antti Kokkoluoto selvisi talvisodan taisteluista hengissä. Hän ei edes haavoittunut. Antti alkoi luottaa Linnea Lindemanin merkilliseen kykyyn nähdä tulevia asioita. Suoman ja Antin häät
Suoma Oinonen oli rakennusmestari Reino Oinosen ja hänen vaimonsa Liljan tytär. Suoma oli kertonut, että isä oli miellyttävä mies, mutta äiti oli ylpeä. Kovin ollakseen, kuten sanottiin. Kun Suoma oli kertonut, että hän menee naimisiin pikkukauppiaan pojan kanssa, Lilja-äiti vastusti tätä. Äidin mielestä Suoma ansaitsi paremman sulhasen. Pian talvisodan jälkeen Antti ajoi isänsä ja äitinsä kanssa Kajaaniin tapaamaan Oinosia. Tuomaksen Studebaker-loistoauto oli edelleen hyvässä kunnossa. Kajaanissa Kokkoluodot asettuivat asumaan hotellin parhaimpaan huoneistoon. Hanna oli laittanut itsensä oikein viehättäväksi. Tuomas ja Antti olivat pukeneet ylleen uudet komeat puvut. Perhe oli sävähdyttävä näky, kun se kulki pikkukaupungin katuja. Kokkoluodot ajoivat kiiltävällä autollaan ensivierailulle Oinosten luo. He tekivät erityisen upean vaikutuksen Suoman äitiin eli Antin tulevaan anoppiin. Suoman äiti ei oikein tiennyt, miten olisi näytellyt sivistynyttä ja vaurasta, kun näki minkälaisia vieraat olivat. Ei puhettakaan, että äiti olisi enää vastustanut tyttärensä naimisiinmenoa. Suoma Oinonen ja Antti Kokkoluoto vihittiin Kajaanin kirkossa syksyllä 1940. Päivä oli sateinen ja tuulinen, mutta tunnelmaan se ei vaikuttanut. Vihkimisen suoritti seurakunnan entinen kirkkoherra. Ukko oli jo varsin iäkäs, mutta se ei estänyt häntä pitämästä reipasta vihkipuhetta. Hän vertasi avioliiton riemuja taivaallisiin iloihin. Hänen mielestään vastanaineet saattoivat nyt nauttia sekä henkisestä että ruumiillisesta rakkaudesta, vaikka elettiin ankaraa sota-aikaa. Hääpuhe luiskahti lopuksi politiikkaan. Kirkkoherra sanoi, että nykyinen rauha oli hänen mielestään pelkkä välirauha. Pian alkaisi hyvityssota. Silloin urhoollisissa joukoissa taistelisivat sotasankari Antti ja lottasankari Suoma! Hääateria nautittiin pihalla. Siinä oli monia kainuulaisia herkkuja, hirvipaistia, kääryleitä, ja lopuksi tietysti hääkakku. Aterian välissä Reino Oinonen ja Tuomas Kokkoluoto kävivät saunan takana. Siellä miehet joivat muutamat ryypyt, kuten suomalaisissa häissä oli tapana. Hääpöydässä ei tarjottu alkoholia. Sellainen kun oli Lilja Oinosen vakaumus. Häämatkan nuoripari teki tietenkin Tuomaksen autolla. Aluksi Suoma ja Antti ajoivat Kajaanista Ouluun, ja sieltä Kemiin ja Tornioon. Yötä he olivat matkustajakodeissa. Torniosta matka jatkui Ruotsiin, Uumajan kaupunkiin. Tulomatkalla he yöpyivät vielä Oulussa, ja sieltä oli enää lyhyt matka kotiin Kokkolaan. Väsyneinä mutta onnellisina Suoma ja Antti alkoivat järjestellä yhteisen kodin ja elämän alkua. Linnea Lindeman hommasi pariskunnalle mukavan huoneen Ykspihlajasta. Se oli puisen talon piharakennus. Talvella se oli aika kylmä, mutta rakkaus lämmitti pariskuntaa hyvin. Pitkin talvea Antti lastasi puutavaraa Ykspihlajan satamassa. Vapaa-aikanaan hän kalasteli. Antti uitti verkot jään alle avannosta avantoon. Yleensä hän sai kelpo saaliin. Suoma myi ylimääräiset kalat Kokkolan torilla. Suoma oli jo lopputalvesta viimeisellään raskaana. Siksi hän ei voinut tehdä raskasta työtä. Kun Suoman synnytyksen aika tuli, hän lähti Linnean luo. Linnea kuumensi tavan mukaan riittävästi puhdasta vettä. Synnytysvuoteeseen hän levitti pehmeät hylkeennahat. Linnea rauhoitti tulevaa äitiä ja kuvaili hänelle synnytyksen vaiheet. Mitään vaaraa ei ollut. Syntymä oli luonnollinen tapahtuma, tosin usein aika kivulias. Suoman ei tarvinnut pelätä edessä olevaa ponnistelua. Linnea oli saattanut maailmaan satoja lapsia. Suoman ja Antin ensimmäinen lapsi oli pitkähiuksinen tyttö. Vauva piti kovaa ääntä. Linnea ennusti, että tytöstä tulee komea ja määräilevä nainen. Lapsi kastettiin toukokuun ensimmäisellä viikolla Helinä Sanelmaksi. Seuraavalla viikolla Antti Kokkoluoto joutui taas armeijaan. Huhuttiin, että nyt syttyy sota, joka kestää vain kolme viikkoa. Keskikesäksi miehet palaisivat jo sodasta kotiin. Jatkosota
Suomi oli ystävystynyt Saksan kanssa. Kun Saksan johtaja Hitler aloitti hyökkäyksen Neuvostoliittoon, hän ilmoitti, että myös suomalaiset tukevat tässä sodassa Saksaa. Näin Suomi lähti uuteen sotaan Neuvostoliittoa vastaan vuonna 1941. Tätä sotaa kutsutaan jatkosodaksi. Antti Kokkoluoto komennettiin nyt sotimaan pohjoiseen Ilomantsiin. Hän oli jälleen hevosmies. Nyt Antin ja hevosten vastuulla oli vetää isoa tykkiä. Teltassa sotilaat kuuntelivat presidentti Risto Rytin puhetta. Ryti ilmoitti, että suomalaiset tarttuivat aseisiin isien uskon ja isänmaan vapauden puolesta. Antti Kokkoluodon ja hänen hevostensa tie kulki Ilomantsista Tohmajärvelle, sieltä Sortavalaan ja vielä kauas Äänisjärven rannoille. Tykki jyrisi matkalla sadat kerrat. Venäläiset perääntyivät. Taistelut riehuivat erämaissa ja pienissä kylissä. Venäläiset aiheuttivat tappioita myös suomalaisille, mutta hyökkäystä he eivät pystyneet lamaannuttamaan. Antti mietti moneen kertaan, mahtoiko Linnean kummallinen ennustus hänen pitkästä iästään pitää paikkaansa. Talvisodasta Antti oli palannut hengissä, mutta säilyisikö henki uudessa sodassa? Antti päätti kokeilla, pitikö Linnean ennustus todella paikkansa. Hän alkoi hakeutua järjettömän vaarallisiin tilanteisiin. Antti vei tykkinsä aivan etulinjaan ja eteni jopa vihollisen puolelle tiedustelemaan. Välillä hän taisteli etulinjassa, ampui ja otti vankeja. Kaikesta tästä hän selviytyi hengissä ja loukkaantumatta. Taistelutoverit pitivät varmana, että ennen pitkää Antti kuolee. Heistä näytti, että Antti tahallaan etsi turhaa kuolemaa. Linnean ennustus oli pitänyt paikkansa, ainakin vielä. Suomalaisten monen kuukauden pituinen hyökkäysvaihe oli päättynyt, ja Antti oli yhä hengissä. Nyt alkoi asemasota. Molemmat osapuolet pysyivät paikoillaan ja vartioivat toisiaan. Asemasotavaiheen alussa Antti laski, että hänellä olisi vielä elinaikaa melkein 50 vuotta. Jotenkin se tuntui huojentavalta tässä sotaa käyvässä maailmassa. Suomen ja Neuvostoliiton väliset rintamalinj jäivät paikalleen pariksi vuodeksi. Antti eli nämä vuodet rintamalla muiden sotilaiden tavoin. Miehet rakensivat joukoille tilapäisiä asumuksia, korsuja. Antti pärjäsi rintamalla järjestetyissä ampumakilpailuissa. Palkkioksi hän sai kotilomaa. Sodan aikana hänelle syntyi yksi lapsi lisää. Vauva oli pieni iloinen poika. Suoma opiskeli kahden sotatalven ajan Raahen kauppakoulussa. Sillä aikaa lapset olivat Hannan hoidossa. Suoman opinnot sujuivat hyvin. Hän valmistui vuonna 1942 ja sai heti työpaikan. Suoma pääsi Ykspihlajan sahalle kirjanpitäjäksi. Myös Antti oli ottanut Suoman kirjoja mukaan kauas rintamalle. Hänkin opiskeli niistä taloutta ja kirjanpitoa. Pariskunnan kirjeenvaihto oli vilkasta. Käytännön asioita tosin ei paljon käsitelty, vaan enemmänkin rivit täyttyivät rakkauden viesteistä. Asemasotavaihe ei voinut kestää loputtomiin. Se saikin karmean lopun, kun venäläisten suurhyökkäys alkoi kesäkuun alussa vuonna 1944. Se alkoi käsittämättömän voimakkaalla tykkitulituksella. Pahin tilanne oli Karjalan kannaksella. Myös Antti sai määräyksen siirtää tykkinsä sinne. Kannaksen torjuntataistelut olivat uskomattoman ankarat. Talin ja Ihantalan suunnilla Antin tykki valjakko jäi hyökkäyksen jalkoihin. Oli kuuma hellepäivä, ja koko Karjalaa peitti sininen savu. Tykit jylisivät taukoamatta. Joukot perääntyivät kohti uusia puolustusasemia. Antti Kokkoluodon ryhmä jäi tällöin vihollisten armoille. Heidän tykkivaljakkoonsa osui vihollisen ammus. Antin taistelutoveri Aaretti Huhtala haavoittui ja jäi makaamaan metsään. Häntä ei voitu ottaa mukaan, vaan pikavauhtia jatkettiin kohti omia joukkoja. Vastassa oli pieni joki. Sen ylittävä silta oli ehditty jo räjäyttää. Antti ajoi hevoset ja tykin suoraan jokeen. Pillastuneet hevoset syöksyivät joen ylitse. Samaa vauhtia matka jatkui, ja muutaman kilometrin päässä oltiin taas omien joukkojen luona. Nopeasti tykki pantiin kuntoon, ja ammunta alkoi taas. Näissä Ihantalan taisteluissa suomalainen tykistö ampui yhden vuorokauden aikana enemmän kuin koskaan aikaisemmin! Illalla joukot saivat viimein ruokaa. Antti söi nopeasti. Hän ilmoitti palaavansa takaisin metsään. Antti halusi pelastaa sinne jääneen taistelutoverinsa Aaretti Huhtalan. Häntä kiellettiin lähtemästä. Antti kuitenkin arveli, että hän selviää tästäkin. Olihan hän jo niin monesta pahasta paikasta selvinnyt. Antti lähti kulkemaan ammusten ruhjomissa metsissä. Pian hän löysikin haavoittuneen Aaretti Huhtalan. Mies makasi maassa selällään. Hänen rintakehänsä oli veren peitossa. Aaretti oli vielä tajuissaan, mutta ei jaksanut enää paljon puhella. – Taitaa tulla lähtö, Aaretti henkäisi hiljaa. – Minä kannan sinut omien tykö. Usko pois Aaretti, Antti vastasi. Varovasti Antti nosti Aaretin selkäänsä. Vartalo kyyryssä Antti lähti palaamaan takaisin. Taistelun savujen suojassa hän uskoi selviytyvänsä. Toisin kuitenkin kävi. Vähän ennen puroa vastaan tuli venäläisten partio. Helposti se otti Antti Kokkoluodon van Onneksi Aaretti Huhtala oli hetkeä aikaisemmin ehtinyt kuolla auttajansa selkään. Näin kunnon Aaretti ei joutunut pahasti haavoittuneena sotavankeuteen. Sotavangin kova kohtalo
Antti Kokkoluoto näki nyt ensimmäistä kertaa vihollisia silmästä silmään. Venäläiset sotilaat olivat aivan tavallisia poikia. Väsyneitä, peloissaan ja epävarmoja. Joka miehellä oli konepistooli. Ruskeat univormut olivat uusia, ja kypärät kiiltelivät. Nämä olivat valiojoukkoja, jotka oli lähetetty valtaamaan Suomea. Pojat tyrkkivät Antin liikkeelle. Antin kädet sidottiin selän taakse. Lähdettiin marssimaan venäläisten joukkojen luo. Puolen tunnin kuluttua ohitettiin venäläisen tykistön asemat. Tykkien järeät putket ampuivat suomalaisten asemiin. Välillä partion piti heittäytyä maahan, kun suomalaiset tykit vastasivat. Antti ajatteli, että vaikka hän oli aseeton, hänen tykkinsä puhui vielä. Tunnin marssin jälkeen saavuttiin vankien kokoontumispaikalle. Se oli suuri teltta, jossa haavoittuneita suomalaisia sidottiin. Veren tahrimat venäläiset hoitajat tekivät työtään ääneti. Osa vangeista pantiin kantamaan haavoittuneita tovereitaan paareilla. Loput joukosta komennettiin riviin. Taas lähdettiin marssimaan kauemmaksi rintaman taakse. Lopulta saavuttiin rintaman esikuntaan. Se oli pieni karjalaistako Vangit sullottiin talon kellariin. Myöhään illalla Antti haettiin kuulusteluihin. Venäläiset kuulustelijat istuivat huoneessa, joka oli täynnä tupakansavua. Miehet olivat tavattoman väsyneitä. Raju hyökkäysvaihe oli jättänyt heihin jälkensä. Ilmeisesti he eivät olleet nukkuneet moneen yöhön. Antilta kysyttiin nimi ja mihin joukko-osastoon hän kuului. Kuulustelijat tekivät vielä joitakin lisäkysymyksiä. Sen jälkeen Antti vietiin pois. Antin kuulustelut eivät kuitenkaan vielä olleet ohi. Hänet ja muut suomalaiset vangit kuljetettiin läheiselle vankileirille. Leirissä majoituttiin isoihin taloihin. Vangit joutuivat nukkumaan lattialla vieri vieressä. Peitteenä heillä oli risainen huopa. Vaatteekseen Antti oli saanut likaisen paksun takin. Vankileirillä kuulustelut alkoivat uudestaan. Nyt kuulustelut olivat perinpohjaisia. Antin sotasankaruus tunnettiin hyvin. Hänen koko sukutaustansa selvitettiin. Hänen poliittiset mielipiteensä kirjattiin huolellisesti muistiin. Anttia pidettiin kovana oikeistolaisena ja työläisten vihollisena Suomessa. Antti yritti selittää, että asia oli päinvastoin. Hänhän oli jopa joutunut lapualaisten kyydityksen uhriksi. Välillä Antti uhattiin tappaa. Kuulustelijat kohottivat aseensa ja aikoivat ampua Antin. Näin he yrittivät murtaa hänet ja saada hänet tunnustamaan. Kuulustelut kestivät kuukauden. Päivisin Antin oli käytävä työssä, ja yöt kuluivat kuulusteluissa. Kuukauden aikana Antti laihtui lähes 20 kiloa. Lopulta kuulustelut loppuivat. Antti ja muutama muu suomalainen marssitettiin junan tavaravaunuun. Pian juna lähti liikkeelle, ja kolkko junamatka kesti kaksi viikkoa. Antti vietiin kauas Siperiaan vankileirille numero 158. Kun Antti viimein pääsi perille, hän oli todella huonossa kunnossa. Onneksi hän pääsi leirin sairaalaan. Siellä hän sai toipua muutaman päivän. Se pelasti Antin hengen. Leirillä sai jo hieman parempaa ruokaa. Leipää, perunoita ja kalaa oli tarjolla. Riittävästi niitä ei kuitenkaan ollut, ja vangit laihtuivat entisestään. Monet sairastelivat ja kuolivat. Päiväjärjestys oli ankara: herätys aamulla kello viisi, aamutoimien jälkeen töihin. Työmaalla saatiin ruokaa ja leiriin palattiin kello kuuden aikaan. Illalla korjattiin varusteita, ja nukkumaan piti mennä kello 21.00. Suomalaiset vangit olivat useimmiten metsätöissä tai suolla nostamassa turvetta. Antti joutui turpeennostoon. Siitä oli se etu, että soilla saattoi pyydystää lihavia tarhakäärmeitä ja kerätä sieniä. Vartijat ihmettelivät, kun suomalaiset keittivät peltipurkeissa sieniä ja käärmeitä! Ehkä oli käärmekeiton syytä, että Antti ja muut keittoa syöneet sairastuivat kuumetautiin. Vankileiri oli kova koettelemus muutenkin heikoille miehille. Antti laihtui entisestään. Pahimmillaan hän painoi vain 50 kiloa. Kuolema tuntui olevan lähempänä kuin koskaan aikaisemmin. Monet vangit kuolivatkin sotavankeudessa. Onneksi Antti sai lääkettä, joka käynnisti paranemisen. Loppuvuodesta hän oli silti niin huonossa kunnossa, että hän pystyi tekemään vain kevyttä työtä. Helpommat työt pelastivat Antin. Niiden myötä hänen kuntonsa alkoi elpyä. Antti palaa kotiin
Suoma Kokkoluoto oli taas viimeisillään raskaana. Hän oli edelleen työssä Ykspihlajan sahan konttorissa. Kaikki säälivät nuorta äitiä, jonka mies oli sodassa kadonnut. Monet tulivat sanomaan, että varmasti Antti oli päässyt sotavangiksi eikä häntä ollut tapettu. Siihen Suomakin halusi uskoa. Miten nyt Antti olisi kuollut, kun Linneakin oli ennustanut hänelle pitkän elämän. Hanna vieraili usein Linnean luona. Hän kyseli, mitä rakkaalle ja urhoolliselle pojalle kuului. Linnea kertoi, että ei Antti ollut kaatunut, vaan hän oli joutunut sotavangiksi. Linnea lohdutti, että vaikka olot vankeudessa olivat kovat, poika oli hyvässä kunnossa. Kesän ja syksyn mittaan Antti oli laihtunut, mutta muuten ei ollut mitään hätää. Antti Kokkoluoto vapautui sotavankeudesta vuoden 1944 lopulla. Hän pääsi Suomeen joulupäivänä. Antin sotavankeus oli kestänyt puolen vuoden ajan. Mies oli laihtunut. Hänen ihonsa oli aivan harmaa. Kävely oli horjuvaa ja olemus kuin haamulla. Kotimaassa Antti joutui ensin uudelle leirille Hankoon. Siellä vangit tutkittiin. Oliko heissä tarttuvia tauteja? Vankeja myös kuulusteltiin. Haluttiin selvittää, oliko heidän joukossaan vakoojia, joita oli lähetetty Neuvostoliitosta Suomeen. Antti Kokkoluodon kohdalla ei ollut mitään ongelmaa. Koko sodan ajan hän oli taistellut kunnolla. Muutenkin Antti tunnettiin umpirehtinä miehenä. Tammikuun puolivälissä Antti oli vihdoin kotona. Hän oli nyt 27-vuotias mies, ikäisekseen paljon kokenut ja monessa mukana ollut. Ensi töikseen hän otti syliin vaimonsa ja lapsensa. Suoman keittämä kalasoppa maistui ihanalta. Paluupäivän iltana Antti käveli Kokkolan hautausmaalla. Hän seisoi kauan Kertun haudalla. Antilla ei ollut kukkia eikä muitakaan tuomisia. Mistäpä keskellä talvea hautakukkia saisikaan? Antti ajatteli, että hän sentään oli elossa, vaikka niin monet ihmiset olivat sodassa kuolleet. Antti, laiha soturi, ajatteli Kerttua ja sitten vaimoaan Suomaa. Jotenkin hän tuli hyvälle mielelle. Jostain syvältä Antin sydämestä kumpusi äänetön toivomus, melkein kuin rukous: kunpa Suoma eläisi kauan, eläisi vanhaksi mummiksi saakka. Parin viikon levon jälkeen Antti alkoi totutella töihin. Hän ilmoitti Ykspihlajan satamaan, että hän perustaa oman yhtiön. Yhtiö alkaisi hoitaa laivojen purkausta ja lastausta. Yhtiön nimi olisi Ahtausliike Antti Kokkoluoto. Kumppaniksi tähän firmaan tuli oma isä. Myös Linnea Lindeman osallistui yritykseen melko muhkealla summalla. Eukko oli pitkän elämänsä aikana koonnut pankkiin suuren summan rahaa. Antti haaveili vielä pääsevänsä pitkälle liike-elämässä. Kovalla työllä hän aikoi tulla rikkaaksi. Antti palkkasi firmaansa töihin juuri sodasta palanneita sotilaita. Sinä talvena Antin ahtausliike purki ja lastasi jo 16 laivaa. Seuraavina vuosina menestys jatkui. Vuonna 1948 Antti täytti 30 vuotta. Suoma oli jättänyt työnsä satamassa. Nyt hän hoiti ahtausliike Antti Kokkoluodon kirjanpidon ja laskutuksen. Lapsia Antille ja Suomalle oli ehtinyt syntyä jo neljä. Antti taas oli jo saavuttanut vakaan aseman Ykspihlajassa liikemiehenä. Ahtausliikkeessä oli töissä vakinaisesti 20 miestä. Usein töitä oli tavallista enemmän. Parhaimmillaan Antin porukoissa purki ja lastasi laivoja jopa 100 satamajätkää! Linnea Lindeman kuolee
Talvella 1956 Linnea Lindeman ei enää ottanut vastaan synnyttäviä äitejä. Hän sanoi olevansa jo liian vanha hoitamaan synnytyksiä. Ei ihme, sillä olihan Linnea jo täyttänyt 86 vuotta. Synnytyksien lopettamiseen oli toinenkin syy. Viranomaiset olivat tehneet tarkastuskäynnin Linnean luo. He käskivät Linneaa heti lopettamaan synnytykset. Ellei Linnea sitä tekisi, hän joutuisi oikeuteen ja saisi sakot. Linnea hämmästyi. Näinkö häneltä nyt vietäisiin työ, jota hän oli vuosikausien ajan harjoittanut? Viranomaiset totesivat kylmästi, että Suomessa on riittävästi koulutettua henkilökuntaa, lääkäreitä kätilöitä, jotka kyllä hoitavat synnytykset. – Yhden lapsen minä vielä maailmaan päästän, Linnea ilmoitti viranomaisille, jotka poistuivat ihmeissään mökistä. Oli siinä topakka eukko! Aikamoinen nainen, joka oli 60 vuoden aikana päästänyt maailmaan yli 500 lasta. Jos hän olisi ollut koulutettu kätilö, hänet olisi palkittu kunniamerkillä. Tuo viimeinen lapsi syntyi tammikuussa vuonna 1956. Synnyttäjä oli Suoma Kokkoluoto. Silloin syntyi Suoman ja Antin seitsemäs lapsi. Olisihan Suoma voinut mennä Kokkolaan sairaalaan, jossa oli lääkäri ja kätilöitä. Heihin Suoma ei kuitenkaan oikein luottanut. Kaiken lisäksi olihan Linnea auttanut maailmaan kaikki Suoman ja Antin lapset. Hyvissä ajoin ennen lapsen syntymää Suoma siirtyi Linnean mökkiin. Linnea ja Suoma innostuivat järjestämään synnytyksestä tavallista juhlallisemman. Ja olihan siihen syytäkin. Lapsi olisi viimeinen, jonka Linnea auttaisi maailmaan ja myös Suoman ja Antin viimeinen lapsi. Hanna leipoi tilaisuuteen mahtavan täytekakun. Viinaa löytyi Tuomaksen vanhoista pirtuvarastoista. Antti toi mereltä ampumiaan lintuja, joista saatiin herkullista ruokaa. Kynttilöitä oli tehty sinisiä ja punaisia: siniset poikaa ja punaiset tyttöä varten. Synnytys onnistui hienosti. Uusin tulokas oli tyttövauva. Linnea ja Suoma juhlivat saavutusta kaksi päivää ja melkein kaksi yötäkin. Kun juhlat olivat ohi, molemmat olivat niin väsyneitä, että nukkuivat lähes koko vuorokauden. He näkivät onnellisia ja haikeita unia, koska lapsen synnytykset olivat molemmilta nyt ohi. Sinä talvena meri jäätyi rannasta rantaan. Linnea pyysi Anttia kaverikseen jäälle. Hän selitti, että oli liian vanha eikä enää jaksanut yksin työntää isoa venettä. Linnea kuitenkin halusi vielä katsella aavaa merta ja jättää jäähyväiset hylkeille. Veneessä Antti peitteli Linnean lämpimiin hylkeennahkoihin. Mukaan Antti otti voileipiä ja tietysti viinaa isänsä varastosta. Oli keskipäivä, ja rannoilla leijui sumua. Kauempana merellä sumu katosi ja talvinen aurinko alkoi loistaa. Antti työnsi venettä jäätä pitkin. Linnea hyräili tyytyväisenä. Talvinen meri oli tuttu ja rakas. Tunnelma oli hiljainen ja hyvä. Äkkiä jostain kaukaa kuului kaameaa ulvahtelua. Ääni vahvistui jyrinäksi ja jää alkoi avautua. Syntyi railo, josta meri tuli esiin. Vene laskeutui nyt veteen kuin arvokas merilintu. Väylä laajeni yhä. Antti souti väylää pitkin avomerelle. Siellä nähtiin monta hyljettä, jotka leikkivät aalloilla. Linnea katseli niiden kisailua ja naurahti mielessään. Näin luottavaisia otuksia hän ei ennen ollut tavannut. Olivatkohan ne jotenkin arvanneet, että nyt niitä ei ammuttu? – Hyvästit vain, Linnea puhui hellästi hylkeilleen. Talvinen päivä on lyhyt. Kotimatkalla Antti souti veneen niin lähelle rantaa kuin vedessä pääsi. Lopun matkaa mökille asti hän kantoi Linneaa. Linnea oli tullut jo hauraaksi ja kevyeksi. Haavoittunut sotakaveri Aaretti oli aikoinaan painanut paljon enemmän. Muutaman päivän päästä Linnea pyysi Anttia vielä luokseen. Hänellä oli viimeinen hyvä näky Antin elämän varalle. Linnea makasi vuoteella takkatulen lämmössä. Hän oli jo hyvin heikko. Vuoteessa Linnean silmät olivat kiinni. Askelista hän tunsi, että tulija oli Antti. – Istu siihen sängyn reunalle, Linnea pyysi hiljaisella äänellä. – Nyt, kun minä kuolen, niin sitä ennen saat tietää, millaisena päivänä sinä kuolet. Linnea muistutti, että Antti kuolisi heinäkuun 12. päivänä vuonna 1990. – Lähtö tulee iltapäivällä, ihan tarkkaa kellonaikaa en osaa sanoa. Kuolinvuoteellaan Linnea kuvaili näkyä: Antti asuu komeassa huvilassa Ykspihlajassa. Talo on täynnä arvokkaita vieraita. Oikeat vanhan ajan rikkaan miehen juhlat, joiden huippuhetkellä Antti kuolee kesken juhlamaljojen kohotuksen. Ruumishuoneelle Antti kuljetetaan vanhalla Studebaker-autolla. Kun Linnea oli saanut tämän sanotuksi, hän huokasi kevyesti viimeisen kerran. Sitten hän iski silmää ja kuoli. Linnea Lindemanin hautajaisissa Hanna Kokkoluoto piti puheen:
– Linnean eläessä häntä arvosteltiin hävyttömästi ja hänen työtään moitittiin. Jopa viranomaiset olivat hänen kimpussaan. Vaan nyt kun tämä rohkea ja auttavainen ihminen makaa ruumisarkussaan, häntä saattamassa on yli 300 surijaa. Hanna ennusti, että enää tämän jälkeen ei Ykspihlajassa yksikään vainaja saisi liikkeelle näin suurta saattojoukkoa. Tässä hän kuitenkin oli väärässä. Hanna itse ja hänen miehensä tulisivat kokoamaan hautojen ääreen vielä enemmän surupukuista kansaa. Kansanedustaja Antti Kokkoluoto
Antti ja Suonia Kokkoluodon elämä vakiintui vakaille urilleen. Lapset olivat aikuistuneet ja muuttaneet pois kotoa. Suoma ja Antti eivät aina jaksaneet ymmärtää lapsiaan. Lapset kun puhuivat vain maailmanlaajuisista ongelmista. – Eiköhän heistä lopulta kunnon ihmisiä tule, Suoma ja Antti ajattelivat. Antti oli erityisen suosittu työväen keskuudessa. Vaikka hän oli työnantaja, hänet valittiin mukaan sosialidemokraattiseen puolueeseen. Hän toimi puolueen paikallisosastossa. Myös ammattiyhdistysliikkeessä hän oli mukana. Tuomas Kokkoluoto hoiti liiketoimia pitkälle 1970-luvulle asti. Hänellä ei ollut velkaa, ja kaupanpito ja muut liikeasiat sujuivat hyvin. Tuomas oli jo 80 vuoden ikäinen. Hän ja Hanna seurasivat edelleen valppaasti kotikaupungin ja koko maailman tapahtumia. Kaupan tiskin takana he eivät täyspitkiä päiviä tehneet. Tuomas ja Hanna alkoivat olla vanhoja. Tuomas sairastui 1970-luvun puolivälissä syystalvella flunssaan, joka kaatoi hänet vuoteeseen. Siinä maatessaan hän sai keuhkokuumeen. Se vei Tuomaksen mennessään. Hanna oli muutaman vuoden Tuomasta nuorempi. Melkein 80-vuotias oli hänkin. Enää hän ei ollut hätkähdyttävän kaunis. Kasvot olivat jo uurteiset. Mutta jollakin kummallisella tavalla hän oli soma vanhus, jota oli mukava katsella ja jonka kanssa oli miellyttävää keskustella.",book
"Hanna muisti paljon asioita vanhoilta ajoilta. Yleisesti Kokkolassa veikkailtiin, että Hanna eläisi ainakin 100-vuotiaaksi. Mutta eipä elänyt. Kevättalvella vuonna 1975 Hanna souteli Ykspihlajassa Linnean vanhalla veneellä. Hanna laski mereen katiskoita, joilla hän pyydysti kaloja. Niin siinä sitten kävi, että Hanna keikahti veneen keulasta mereen ja hukkui. Ruumis löydettiin pari päivää myöhemmin. Kokkoluodon kaupalle ei löytynyt omasta suvusta jatkajaa, joten kauppa myytiin. Tuomaksen ja Hannan tavaroiden joukosta Suoma ja Antti saivat paljon rakkaita esineitä: huonekaluja, Tuomaksen vanhan pyssyn, ja parhaimpana perintönä vanhan Studebaker-auton. Autolla saattoi vielä ajaa, vaikka ei sitä jokapäiväisessä ajossa voinut enää käyttää. Käyttöautona Antilla oli iso Volvo. Myös viinaa löytyi vielä Tuomaksen varastoista. Antti sai neljä isoa viinakanisteria, jotka olivat täynnä väkevää pirtua. Antti laski, että hänellä olisi vielä elinaikaa 15 vuotta. Tuomaksen viinat hän päätti säilyttää aina vuoteen 1990 asti. Silloin hän järjestäisi omana kuolinpäivänään suuret juhlat. Antti asetettiin ehdokkaaksi vuoden 1975 eduskuntavaaleihin. Hän ei itse uskonut menestykseen. Suoma sen sijaan oli varma, että Antti menee läpi ja pääsee kansanedustajaksi. Antti oli hyvin pidetty työväen keskuudessa. Siksi Suoman mielestä oli ihme, jos vaalivoittoa ei tulisi. Anttia moinen luulo huvitti. Mutta kun äänet oli laskettu, ilmeni että Antti oli saanut 3 218 ääntä. Se riitti valintaan. Antti Kokkoluodosta oli tullut kansanedustaja. Komeat kuolinjuhlat Antin poliittinen ura oli pitkä. Toukokuussa vuonna 1983 Antti pääsi työministeriksi hallitukseen. Pääministerinä oli silloin Kalevi Sorsa ja ulkoministerinä oli Paavo Väyrynen. Kolmen vuoden aikana hallitus sai paljon hyvää aikaan. Erityisen tärkeänä Antti piti työllisyyden hoitoa. Kuolinpäivänsä aamuna, 12. heinäkuuta vuonna 1990 Antti Kokkoluoto heräsi virkeänä. Hän oli nukkunut yönsä levollisesti. Vanha kunnon vaimo Suoma oli jo valmistanut kelpo aamiaisen. Aamiaisen jälkeen Antti otti kuuman suihkun. Hän tunsi olevansa elämänsä kunnossa. Toisaalta huolestutti, jos Linnea Lindemanin ennustamasta kuolemasta ei tulisikaan totta. Kello oli vasta yhdeksän aamulla. Ehkä päivän mittaan olo alkaisi rapistua ja henki lähtisi iltaan mennessä. Niin sopi toivoa, sillä Antti oli kylmähermoinen mies. Turhan takia hän ei järjestäisi Ykspihlajan suurimpia kesäjuhlia. Edelleen hän luotti Linnean ennustukseen. Aurinko paistoi ja ilma oli tyyni. Meri välkehti levollisena. Kaukaa saariston takaa näkyi muutamia laivojen savupiippuja. Lokit ja tiirat kirkuivat kotoisasti. Suoma ja Antti olivat pukeutuneet parhaimpiin vaateisiinsa. He olivat todella tyylikäs vanha pariskunta. Autotallista vedettiin ulos vanha Studebaker-auto. Antti oli antanut laittaa sen hyvään kuntoon. Kyllä sillä kelpaisi Antin lähteä viimeiselle matkalleen. Juhlan viralliseksi aiheeksi Antti oli päättänyt ahtausliikkeensä 50-vuotisjuhlat. Vieraita alkoi saapua pian puolenpäivän jälkeen. Heitä tuli niin paljon, että autoja oli pysäköitävä satamaan asti, kadun molemmin puolin. Sukulaisia saapui paikalle melkein sata. Liikuttuneina Suoma ja Antti silmäilivät nyt jo keski-ikäisiä jälkeläisiään. Todella ilahtunut Antti oli, kun monet vanhat kansanedustajatoverit ja myös ministeritoverit tulivat. He saapuivat itse Kalevi Sorsan johdolla. Papiston pöydässä istui kokkolalainen arkkipiispa Mikko Juva. Hänen vieressään taas istui Kokkolassa koulunsa käynyt pappi John Wickström, tuleva arkkipiispa. Monet julkisuuden henkilöt olivat noudattaneet kutsua. Paikalla oli nyrkkeilijä Olli Mäki, näyttelijä Pia Hattara, estejuoksija Jouko Kuha, laulaja Anita Välkki ja monet muut. Ohjelma oli samanlainen kuin kaikissa kesäjuhlissa. Oli puheita, naisten voimistelunäytös, runojen lausuntaa, torvisoittoa ja tietenkin yltäkylläinen päivällinen. Pihalla oli 40 pitkää pöytää. Tuomaksen vanhasta viinasta oli sekoitettu juhlajuomaa, boolia. Tasan kello 13.13., kun vieraat olivat asettuneet juhlapöytiin, Antti Kokkoluoto kohotti isänsä vanhan pyssyn. Antti ampui kolme laukausta. Nyt ateriointi saattoi alkaa. Koko pitkä päivä nautittiin pöydän antimista. Yksimielisesti suuri vierasjoukko totesi, etteivät he koskaan olleet saaneet osallistua näin hienoihin kesäjuhliin. Illan tullen Antti Kokkoluoto alkoi tosissaan huolestua. Hänen vointinsa oli mitä parhain, ja tunnelma oli korkealla. Äkillistä sairauskohtausta tai kuolemaa ei tuntunut tulevan. Oliko Linnea Lindeman lopultakin pitänyt häntä pilkkanaan? Toisaalta juhlat olivat onnistuneet yli odotusten. Antti oli monta kertaa mielessään kuvitellut, miten hän kaatuu nurmikolle. Viimeisellä hetkellä olisi sopivaa hymähtää elämälle ja vasta sitten sulkea silmät. Nyt tuo viimeinen näytös jäi esittämättä. Antti ei kuitenkaan vastoinkäymisestä masentunut. Hänellä oli kylmät hermot ja kuuma veri. Vähän ennen keskiyötä Antti latasi isänsä vanhan pyssyn ja ampui yötaivaalle 13 laukausta. Koko tienoo jylisi. Juhlavieraat käsittivät, että nyt juhlat olivat päättyneet. Pikkuhiljaa he alkoivat poistua. Jäähyväiset kestivät toista tuntia. Kun vieraat olivat lähteneet, Antti vaelsi kesäyössä hautausmaalle. Ensin hän meni nuoruuden rakastettunsa Kertun haudalle. Hän seisoi siinä kauan. Antti yritti muistella tytön hentoa olemusta, katsetta ja luonnetta. Kaikkea ei voinut mieleen palauttaa, mutta se ei tuntunut pahalta. Sitten Antti meni Linnea Lindemanin haudalle. Antti katseli Linnean hautakiveä. Olikohan Linnea itsekään uskonut kummallisiin näkyihinsä? Ehkäpä. Ehkä Linnea kuitenkin oli hauskalla tavalla kiero ihminen. Naiset aina nauttivat, kun he saavat huijata miesväkeä. Paluumatkalla Antti vilkaisi myös omaa hautapaikkaansa. Se oli tuuhean puun varjossa, levollisen oloinen paikka. Vielä siihen ei hänelle hautaa kaivettaisi. Harmi. Lähtöjuhlat olivat tulleet kalliiksi. Niin se on. Elämä ei ole halpaa. Antti päätti, että kun hänen aikansa lopulta tulisi kuolla, hänet haudattaisiin hiljaisuudessa. Juhlat oli nyt juhlittu. Antti Kokkoluoto elää vielä tänäkin päivänä. Tiskipöydän alla, roskapussin sulotuoksussa, asui hiiri, joka ei pelännyt mitään. Pienenä se oli ollut säikky niin kuin hiiret ovat, mutta kerran tapahtui jotain, joka sai hiiren muuttumaan. Talon hämärimpään nurkkaan oli viritetty hirveä hiirenloukku. Hiiren isi oli tietysti varoittanut siitä, mutta yhtenä päivänä syötiksi oli laitettu pala tuoretta pii-mälimppua. Hiiren kirkkaat silmät sumenivat leivänhimosta – ja se unohti kaikki kiellot. Loukku räpsähti. Hiiri ehti juuri ja juuri tempaista käpälänsä pois loukun kidasta. Sen sydän hakkasi säikähdyksestä! Kun käy lähellä oikein suurta vaaraa, saattaa tulla oikein rohkeaksi. Hiiri ei pelännyt enää ihmisiä eikä eläimiä. Kissa alkoi pelätä sitä. Tuollainen hiiri on varmasti noita valepuvussa! kissa ajatteli. Hiiri kävi syömässä kissan ruokia. Erityisesti kissaa kismitti, kun hiiri pesi aterian jälkeen kuononsa ja kainalonsa kissan vesikupissa – mutta se ei uskaltanut sanoa mitään. Perhe ihmetteli pientä urheaa hiirtä, joka käppäili lattian yli keskellä kirkasta päivää, jäi hetkeksi imeskelemään maton hapsuja ja moik-kasi vieressä toljottaville ihmisille. Kun taloon tuli vieraita, hiiri kipitti tervehtimään joka ikistä. Se nuuski vieraat ja tutki lattialle unohtuneet laukut. Kun vieraat istuivat juhlapöydässä, hiiri kipusi niiden nilkkaan, livisti jalkaa pitkin ylös ja hihitti itsekseen, kun sai rouvat kiljumaan. Tuliaisiksi tuodusta suklaarasiasta hiiri maistoi jokaista konvehtia. Ensin maitosuklaata, sitten toffeetäytteistä, sitten mintunmakuista. Lopuksi se päätti valita maitosuklaan. Vieraita alkoi käydä kylässä yhä harvemmin. Hiiri leikki kauraryynipussissa, jyrsi tapettia ja jätti papanoita sohvalle. Saunaan se tahtoi aina mukaan, otti lauteille omenankin ja massutti sitä äänekkäästi. Öisin hiiri oli levoton. Se etsi parasta nukkumapaikkaa jokaisesta kengästä. Isän kengät olivat liian väljät nukkumiseen. Äidin kengissä oli kimaltavaa kultakoristetta, mutta ne tuntuivat liian huterilta sängyksi. Isoveljen lenkkari oli aina litimärkä. Useimmiten hiiri päätyi unille pikku-Marin toppasaappaaseen, ja Marin piti joka kerta ravistella saappaansa kunnolla, ettei vahingossa astunut hiirtä littanaksi. Hiiri ei pelännyt edes esiintyä. Kun Maria jännitti esitelmän pito koulussa, hiiri lupasi pitää sen hänen puolestaan. Mari kirjoitti esitelmän hevosten hoidosta, ja hiiri marssi uljaasti luokan eteen lukemaan sen. Opettaja antoi esitykselle arvosanaksi yhdeksän. Numeroa hieman alensi se, että hiiri oli puhunut liian hiljaisella äänellä. Turvallinen kotielämä alkoi pitkästyttää hiirtä, ja se varasi itselleen matkan kaukomaille. Lentokoneessa hiiri meni suoraan ensimmäiseen luokkaan, parhaalle paikalle. Liikemies, jonka viereen hiiri istui, oli aina pelännyt lentämistä. Nyt mies oh niin yllättynyt itsevarmasta pikkueläimestä, että unohti kokonaan oman pelkonsa. Mies auttoi hiirtä kiinnittämään turvavyön ja tarjosi pastilleja. Hiiri veteli koko rasian. Nähdessään hiiren istumassa lähtövalmiina turvavöissä lentoemäntä alkoi kirkua ja kieltäytyi töistä. Kapteeni meni puhuttelemaan hiirtä ankarasti. “Kuulkaas herra. Meidän koneessamme ei vapaamatkustajia hyväksytä!” Hiiri otti takataskustaan voimassa olevan matkalipun ja sai jatkaa matkantekoaan. Lentoemäntä murjotti loppumatkan ohjaamossa. Lentokone laskeutui Egyptiin, kamelien ja pyramidien maahan. Hiiri näki laajat aavikot, faaraoiden mahtavat temppelit ja Niilin krokotiilit. Kaikki oli suurta ja hienoa – mutta kauhean vierasta ja erikoista. Hiirelle tuli ikävä kotiin, omaan tavalliseen taloon ja omien, tavallisten ihmisten pariin. Paluulippu oli kastunut ja mennyt pilalle uimarannalla leikkiessä. Hiiri maanitteli kamelin kuljettamaan hänet takaisin kotiin. Kameli otti hiiren kyttyröilleen. Ne uivat yli Välimeren, vaelsivat läpi Euroopan, kahlasivat halki Itämeren. Viimein ne saapuivat Suomeen ja hiiren kotitalon pihalle. Hiiri antoi kiitokseksi kamelille pari vähän järsittyä konvehtia. Kun Mari tuli koulusta kotiin, hän kuuli pihalle saakka, kuinka talosta raikasi musiikki. Hiiri soitti levyltä lempilauluaan niin lujaa kuin kaiuttimista lähti. Astuessaan ovesta sisään Mari kompastui matkalaukkuun, jonka hiiri oli jättänyt lojumaan keskelle eteisen lattiaa. Joka puolella oli hillotahroja ja hiirenhajua. Mari talutti hiiren pihalle ja laittoi oven takalukkoon. Hiiri koputti ikkunaan ja vaati päästä takaisin sisään. Mari ei avannut. Ensin hiiri hyräili huolettomana laulujaan ikkunan alla, mutta kun ilta pimeni ja vilu hiipi turkkiin, sitä alkoi surettaa. “Mitä iloa on olla rohkea, jos kaikki välttelevät minua?” Ensin hiiri itki yksinäisyyttään hiirenhiljaa. Kohta se jo pillitti kuin pikkulintu, nyyhki sitten kuin hylje ja parkui lopulta niin että naapurit luulivat sitä paloautoksi. Mari ei kestänyt kuunnella enempää. Hän avasi oven ja piti hiirelle puhuttelun kynnykseltä: “Hiiri-kulta. Vaikka et pelkää ketään etkä mitään, etkö voisi opetella paremmille tavoille? Nukkuisit yöllä omassa pesässä, söisit omasta kupista etkä säikyttelisi vieraita? Sitten saisit jäädä meille asumaan.” Hiiren mielestä ehdotus oli hyvä. Mari ojensi lämpimän kätensä ja puristi hiiren viileää pientä käpälää. Sovittu! Mari oli aina halunut itselleen pikkuveljeä. Hiiri oli aina tahtonut olla jonkun pikkuveli. Tästä lähtien he olisivat samaa perhettä. Sen pituinen se. Ainakin joksikin aikaa. Kun tulin kotiin, kuulin jo eteiseen, että jotain kamalaa oli tapahtunut. Isoäitini Lea Väisänen huusi kovalla äänellä keittiössä. Äitini Orvokki itki. Sisareni Siiri ja Raili istuivat pelokkaina ja kuuntelivat, kun isoäitini huusi. Isoisäni, nahkatehtaan johtaja Verneri Väisänen oli karannut kotoa. Huuto johtui siitä. Tilanne oli tämä, ja siksi päätin livahtaa takaisin ulos. Isoäiti huomasi yritykseni. – Aiotko sinäkin karata, isoäiti karjaisi. Minun oli pakko mennä keittiöön naisten luo. Isoäitini Lea Väisänen määräsi meidän perheessämme. Hän oli luonteeltaan juro ja melko julma. Tavallisesti isoäiti istuu keittiön keinutuolissa ja jakaa sieltä käskyjään. Kukaan ei uskaltanut vastustaa häntä. Nyt oli myrsky puhjennut, kun isoisä oli karannut. Tämä ei ollut ensimmäinen kerta, kun isoisä karkasi. Jo Suomen sisällissodan aikaan vuonna 1918 isoisä oli karannut. Ennen sotaa Lea ja Verneri olivat menneet kihloihin. Sisällissodassa suomalaiset, punaiset ja valkoiset, taistelivat keskenään. Isoisä oli punaisten puolella. Punaiset hävisivät sodan. Isoisä joutui vangiksi ja hänet vietiin vankileirille. Isoisä pääsi vapaaksi ja tapasi Lean Helsingissä. Lea vei Vernerin heti papin luo ja he menivät naimisiin. Pitkän sotaretken aikana isoisä oli oppinut suutariksi. Sodassa hän sai tietoja eläinten nahoista ja oppi käsittelemään niitä. Sodan jälkeen isoisä perusti pienen verstaan, josta tuli nopeasti iso nahkatehdas. Hänestä tuli rikas nahkatehtaan omistaja ja johtaja. Tehtaassa tehtiin saappaita ja muita nahkatavaroita. Toisen kerran isoisä karkasi vuonna 1948. Itse hän kutsui matkaa liikematkaksi. Hän lähti ostamaan nahkoja. Isoäiti ei sitä uskonut. Isoisä lähetti silloin tällöin isoäidille postikortteja. Kun isoäiti sai kortin, hän raivostui. Ja minä, pieni poika, pelkäsin kovasti. Kolmannen kerran isoisä karkasi vuotta ennen Helsingin olympiakisoja. Isoisä palasi, kun kisat alkoivat. Pääsin hänen mukanaan katsomaan kilpailuja. Ja nyt isoisä oli taas karannut. – Nyt se äijä haetaan takaisin, isoäiti raivosi ja katsoi minuun. Arvasin, että hänellä oli suunnitelma. Minua alkoi pelottaa. Isoisä oli jättänyt lapun, jossa luki:
Hei Lea rakas! Minä lähden vähäksi aikaa matkoille. Käyn ostamassa minkin nahkoja Pohjanmaalta. Käyn Lapissa ja kalassa Norjassa. Voi olla että käyn Tanskassa ja Englannissa. Saatan mennä Siperiaan ja Alaskaan. Lähetän sinulle kortteja. Pidä huolta Orvokista, tytöistä ja Akusta. Jos Julius tulee kotiin, kerro hänelle terveisiä. Terveisin
Verneri
Kirjeessä mainittu Julius on minun isäni, Lean ja Vernerin poika. Niin, ja minä olen Aku. En ole koskaan nähnyt isääni, sillä hän on kadonnut! Isäni Julius Väisänen lähti sotaan, kun olin vauva. Suomi taisteli Neuvostoliittoa vastaan. Vuonna 1944 isäni katosi. Puhuttiin, että tykin ammus oli murskannut hänet ja mitään ei jäänyt jäljelle. Arveltiin myös, että hän oli joutunut vangiksi. Tosiasia oli, että isä oli kadonnut. Julius julistettiin kuolleeksi. Vain hänen äitinsä Lea ei uskonut poikansa kuolemaan. Niinpä isäni oli meille muille Väisäsille elossa. Meillä puhuttiin isästä ikään kuin hän olisi olemassa ja vain tilapäisesti poissa kotoa. Siksi nuorempien siskojeni syntymää ei ihmetelty. Julius oli heidän isänsä, vaikka olikin virallisesti kuolleeksi julistettu! Minä pidin isoisästäni. Hän oli korvannut minulle isän. Isoisä oli huolehtinut meistä kaikista. Olin jo yli 30-vuotias, mutta en ollut osannut lähteä maailmalle. Toisaalta isoäiti ei ollut päästänyt minua lähtemään. – Ethän sinä voi lähteä maailmalle, isäsikään ei ole vielä tullut takaisin, isoäiti sanoi. Nyt isoäiti käski minut istumaan. – Sinä, Aku, lähdet hakemaan isoisää, isoäiti sanoi. – Miksi juuri minä? kysyi peloissani. – Sinä olet sopivin, isoäiti vastasi. Sitten hän komensi siskojani: – Tytöt, pakatkaa Akun matkalaukku. – Huomenna aamulla Aku lähtee junalla Pohjanmaalle. Asia on päätetty, isoäiti sanoi. Kun isoäiti oli asian päättänyt, asia oli selvä. – Ota tämä kuva mukaan, isoäiti sanoi ja antoi minulle kuvan isoisästä. Kuvassa isoisällä oli viikset ja suuri hattu. Katsoimme yhdessä kuvaa. – Voi Verneri rukka! Missähän sinä olet, isoäiti sanoi hellästi. Aamulla isoäiti tuli saattamaan minua rautatieasemalle. Äitini Orvokki ja sisareni Siiri ja Raili olivat myös paikalla. Oli kostea elokuun aamu. Kello oli seitsemän. Isoäiti antoi vielä neuvoja. Minun piti löytää isoisä ja houkutella hänet kotiin. Jos isoisä ei suostuisi vapaaehtoisesti, olisi minun vaikka väkisin tuotava hänet kotiin. – Ilman isoisää sinulla ei ole mitään asiaa takaisin kotiin. Tuossa on shekkivihko. Tilillä on rahaa ja lähetän lisää. Mutta älä tuhlaa… Isoäiti puhui jatkuvasti. Minä ajattelin muita asioita. Miten pärjään maailmalla? Olin kuullut isoisän matkoista. Miten löytäisin hänet? Miten saisin isoisän palaamaan kotiin? Asemalle tuli poliisiauto. Autosta tuli ulos vankeja. Junan viimeinen vaunu oli vankien kuljetusvaunu. Vangit vietiin vaunuun ja muutamia vartijoita meni mukana. Vaunun sisältä kuului kolinaa ja kiroilua. – Ne ovat rikollisia. Niitä viedään Vaasan vankilaan. Kyllä saa varoa, ettei joudu tuollaisten uhriksi, isoäiti selitti. Nousin vaunuun. Juna lähti liikkeelle. Heilutin isoäidille ja muille naisille. Taskussani oli lippu Seinäjoelle, rahaa ja shekkejä. Katsoin isoisän valokuvaa. Tulin hyvälle tuulelle, kun katsoin isoisän nauravaa naamaa. Olisipa hieno tavata hänet maailmalla! Näin olin lähtenyt maailmalle, ensimmäistä kertaa yksin. Katselin junan ikkunasta metsiä, peltoja ja taloja. Aurinko paistoi. Minua alkoi väsyttää. Päätin ottaa torkut. Heräsin hirveään rytinään ja lensin penkiltä lattialle. Vaunu kaatui, ikkunat menivät rikki ja ovet lensivät pois paikoiltaan. Juna oli pudonnut raiteilta tai törmännyt johonkin. Nousin varovasti ylös. Olin kunnossa. Ryömin ulos kaatuneesta vaunusta. Ulkona ihmiset huusivat ja juoksivat. Juna oli törmännyt säiliöautoon. Törmäys oli ollut ankara, mutta loukkaantuneita ei ollut paljon. Äkkiä kuului huutoa:
– Kaasuvaara, kaasuvaara! Ihmiset syöksyivät metsään. Alue tyhjeni väestä nopeasti. Vankivaunusta kuului huutoa. Vartijat olivat paenneet ja jättäneet vangit vaunuun. Aioin syöksyä metsään, mutta päätin ensin pelastaa vangit vaunusta. Vangit kiljuivat apua. Huusin voimakkaasti: – Hiljaa! Päästän teidät vapaiksi. Vangit rauhoittuivat. Etsin avaimia, mutta en löytänyt. Viereisestä vaunusta löysin kirveen. Palasin vankivaunuun ja rikoin kirveellä ovet. Vangit kömpivät ulos vaunusta. He olivat tyytyväisiä, kun pääsivät vapaiksi. Yksi vangeista yritti lähteä pakoon. – Älkää, äijät, karatko, huusin ja heilutin kirvestä. Komensin vangit jonoon ja lähdimme tietä eteenpäin. Aurinko paistoi. Kuljimme eteenpäin. Vangit pysyivät jonossa. Minä vaelsin heidän vierellään, kirves kädessä. Hetken kuluttua tulimme taloon. Kerroin talon isännälle mitä oli tapahtunut. – Nämä tässä ovat vankeja, sanoin ja osoitin miehiä. -Vai vankeja, isäntä sanoi. – Kyllä me olemme jokainen oikeita murhamiehiä, sanoi yksi vangeista. – Tule äitee katsomaan murhamiehiä! isäntä huusi emännälle. Emäntä tuli ja tuijotti vankeja. – Niinpä näkyvät olevan, hän sanoi ja palasi työhönsä. Emäntää vangit eivät kiinnostaneet. Puhelin soi. Poliisi soitti, että apua tulisi pian. Hetken kuluttua poliisiauto ajoi pihaan. Poliisit alkoivat miettiä, mitä vangeille pitäisi tehdä. Sillä aikaa vangit lähtivät pakoon! Poliisit riensivät perään. Hetken aikaa metsästä kuului jyskettä ja pyssyjen pauketta. Sitten kaikkialla oli hiljaista. Vangit olivat päässeet karkuun. Ajattelin, että asia ei enää kuulu minulle ja lähdin pois. Isäntä juoksi perääni. – Herralta unohtui kirves, isäntä sanoi ja ojensi kirveen minulle. Otin kirveen ja pyysin isäntää soittamaan minulle taksin. Ajoin taksilla onnettomuuspaikalle. Siellä oli vanginvartijoita. He kulkivat paikalla ja näyttivät etsivän jotain. Paikalla oli myös yksi toimittaja. Kerroin hänelle, mitä oli tapahtunut. Toimittaja otti minusta valokuvan, vaikka kielsin. Jos isoäiti näkisi kuvan, tulisi varmasti hankaluuksia. Onnettomuus oli tapahtunut lähellä Seinäjokea. Jatkoin taksilla Seinäjoelle. Menin hotelliin, pesin kasvoni ja nukahdin heti, kun pääsin sänkyyni. Aamulla huomasin, että kirves oli vieläkin mukanani. Päätin heti palauttaa sen takaisin omistajalleen, valtionrautateille. Menin Seinäjoen rautatieasemalle. Mietin kenelle palauttaisin kirveen. Kokeilin ensiksi lipputoimistoa. Työnsin kirveen lipunmyyjää kohti. Hän säikähti ja löi lippuluukun kiinni. Lipunmyyjä pelästyi, koska hän luuli, että yritin ryöstää hänet. Ymmärsin, että olin tehnyt virheen. Pyysin anteeksi ja lähdin ulos. Seuraavaksi menin tavaransäilytykseen. Nyt en näyttänyt ensiksi kirvestä, vaan aloin kertoa: – Olen vahingossa ottanut junasta mukaani tämän kirveen. Kerroin onnettomuudesta, vangeista ja isoisästä. Ojensin kirvestä varsi edellä tavaransäilytykseen. Pyysin vastaanottajaa ottamaan sen. – Hetkinen, odotelkaa vähän, vastaanottaja vastasi. Hän häipyi jonnekin. Kuulin, kun hän puhui puhelimessa: – Täällä on hullu, joka riehuu kirveen kanssa. Ymmärsin, että jos en pian poistu, joudun hankaluuksiin, ehkä putkaan. Ryntäsin kirveen kanssa Seinäjoen asemalta todella nopeasti. Olin nolostunut ja raivoissani. Enää en halunnut palauttaa kirvestä. Menin osto- ja myyntiliikkeeseen ja panin kirveen pöydälle. Myyjä ei hämmästynyt ollenkaan. Sitten hän huomasi rautateiden leiman kirveen kyljessä. – Tuo ei saisi näkyä tai en oikeastaan voisi ostaa koko kirvestä. Mutta maksan siitä neljä markkaa, myyjä puheli. Suostuin ja lähdin kaupasta neljä markkaa taskussani. Palasin hotelliin. Näytin isoisän kuvaa hotellissa. Kukaan ei tuntenut häntä. Päätin jatkaa matkaani Vaasaan. Matkustin sinne taksilla. Olin kyllästynyt junalla matkustamiseen. Sitä paitsi en olisi mennyt takaisin Seinäjoen asemalle. En kirveelläkään. Vaasassa menin hotelliin ja soitin isoäidille. Hän oli vihainen. – Luin aamulla lehdestä, että sinä olet sotkeutunut onnettomuuteen. Olet vielä ruvennut seikkailemaan vankien kanssa. Ei vankeja saa päästää irti. Etkö sinä sitä ymmärrä? Enää et seikkaile. Nyt rupeat hakemaan Verneriä,isoäiti lopetti puheensa. Nöyrästi rupesin etsimään isoisää. Vaasa on Pohjanmaata. Isoisä oli kirjoittanut, että hän menee Pohjanmaalle ostamaan minkin nahkoja. Etsin puhelinluettelosta minkintarhaajien numeroita ja rupesin soittelemaan. Soittelin ja soittelin. Viimein minua onnisti. Isoisä oli ollut Himangalla, Hermanni Taavitsaisen luona. Lähdin heti Himangalle tapaamaan minkintarhaaja Hermanni Taavitsaista. Kysyin Himangalla, missä Hermanni Taavitsainen asuu. Minulle sanottiin: – Jaa, Hermanni, ei se vaarallinen ole, mutta ei kannata ihmetellä… Silti minulle neuvottiin tie Hermannin mökille. Löysin perille. Hermanni istui mökkinsä portailla ja joi viinaa. Hermanni oli vanha äijä, jo aikoja sitten leskeksi jäänyt. Hermanni oli likainen, mutta ei tuntunut epämiellyttävältä. Pidin hänestä heti. Kerroin kuka olin ja kysyin isoisästä. Hermanni ilostui, kun kuuli, että olin Vernerin pojanpoika. – Olihan Verneri täällä. Nyt se on Lapissa, Pieran luona, Hermanni kertoi. – Kyllä Verneri Lapissa pysyy. Jää sinä tänne. Ryypätään kaikessa rauhassa, Hermanni sanoi ja haki pullon viskiä. Joimme viskiä ja Hermanni alkoi esitellä taloaan ja sen ympäristöä. Tulimme suuren ladon luo. – Kun olet Vernerin pojanpoika, näytän sinulle salaisuuden,jota olen rakentanut kymmenen vuotta. Minä join lisää viskiä. Olin jännittynyt. Halusin nähdä, mitä ladossa oli. – Et sitten kerro, mitä kohta näet, Hermanni sanoi ja vei minut latoon. Siellä vallitsi erikoinen ilmapiiri. Näin, mikä oli Hermannin salaisuus. Se oli lentokone. Itse rakennettu lentokone! – Koneen nimi on YÖLENTOKONE 1. Sillä lennetään vain yöllä, ettei kukaan näe. Haluatko lähteä lentämään? Hermanni kysyi. Halusin ja päätin jäädä yöksi Hermannin luo. Löytäisin isoisän Lapista myöhemminkin. – Nukun aina pari tuntia ennen kuin lähden lentoon, Hermanni sanoi. – Juovuksissa ei lennetä. Hermanni nukkui ja heräsi hieman ennen puoltayötä. – Nyt lähdetään lentämään. Työnsimme koneen ulos ladosta. Ensimmäisellä yrityksellä moottori lähti käyntiin. Kiipesimme ohjaamoon. Hermanni avasi kaasun, kone otti vauhtia pellolla ja pian oltiin ilmassa. Toden totta. Me lensimme! Elokuun yö oli kylmä. – Anna ryyppy, Hermanni pyysi. Lensimme Himangan yli ja suuntasimme merelle. – Lennämme 1 200 metrin korkeudessa. Mitä pidät koneesta? Hermanni huusi. – Tämä on loistava kone. Ja sinä olet hieno mies, huusin Hermannille. – Kehu konetta, älä minua. Vaan samaa sanoi Vernerikin, Hermanni vastasi. Voi, kuinka nautin lennosta. Mietin, miten tyhjää elämäni oli tähän asti ollut. Isoäitini oli vahtinut minua enkä tiennyt, millaista elämä voisi olla. – Siunattu Hermanni Taavitsainen, huusin öiselle taivaalle. Taitavasti Hermanni ohjasi koneen takaisin maan pinnalle. Työnsimme koneen latoon ja kävelimme Hermannin tupaan. – Lennon jälkeen ei juoda. Lämmitetään sauna ja mennään nukkumaan, Hermanni komensi. Kun olimme saunassa, Hermanni sanoi:
-Verneri on Kilpisjärvellä. Piera nimittäin asuu siellä. Matkustin linja-autolla Himangalta Kilpisjärvelle. Kilpisjärvi on aivan pohjoisessa Lapissa. Sieltä on lyhyt matka Norjaan ja Ruotsiin. Matka kesti kauan. Olin väsynyt, kun saavuin Kilpisjärven hotelliin. Kysyin, asuuko isoisä hotellissa. – Verneri ja Piera lähtivät tunturihin, minulle vastattiin. – Voisitteko sanoa, mihin tunturiin? kysyin arasti. – Voi, en mie tiiä, kuului vastaus. Aloin ymmärtää, että kun sanotaan »tunturihin», se tarkoittaa samoilua Lapin erämaassa. Aamulla hankin retkeilyvälineet ja lähdin »tunturihin». Vaelsin Saanajärvelle. Keitin autiotuvassa kahvit. Isoisää en nähnyt, mutta olin onnellinen. Minulla oli viisas isoisä, kun karkasi Lappiin. Moni typerämpi mies oli karannut vaikka Kanarian saarille. Elokuun lopun ruska punersi tunturien kyljet. Ymmärsin, etteivät nahka-asiat ajaneet isoisää tänne, vaan Lapin kaunis luonto. Jatkoin vaellustani. Yllättäen vastaani tuli tumma ja suuri, mutta erittäin kaunis nainen. Nainen pysähtyi ja laski painavan reppunsa maahan. Naisen silmät loistivat kuin liekit Varoittamatta nainen alkoi riisuutua. Hän riisui housunsa ja paitansa. Lopulta nainen oli aivan alasti. Ällistyneenä jähmetyin katsomaan naista. – Hyvä rouva, älkää toki, änkytin epätoivoisena. Mietin, oliko nainen hullu, vai oliko hän käyttänyt huumeita. Sitten nainen alkoi juosta. Nainen juoksi ympäri tunturin rinnettä. Välillä hän vilkaisi minuun ja jatkoi juoksuaan. Oli kolea päivä. – Jos nainen kauan juoksee alastomana, hän sairastuu keuhkokuumeeseen, ajattelin itsekseni. Mitä minun pitäisi tehdä? Rohkaisin viattoman mieleni ja riisuin itseni alastomaksi, minäkin. Juoksin naisen perässä. Kun nainen huomasi, että olin ymmärtänyt hänen vihjeensä, hän antoi ottaa itsensä kiinni. Rakastelimme keskellä Lapin jylhää luontoa. Huomasin, että nainen oli saksalainen. Kun kaikki oli ohi sanoin: – Rauhoituithan sentään! Talutin naisen vaatteittensa luo. Hän alkoi pukeutua mitään puhumatta. Pukeuduin itsekin. Nainen nosti repun selkäänsä, vilkaisi minua jäähyväisiksi ja hävisi syksyn värien sekaan. Jäin istumaan paikoilleni. Kokemus oli järisyttävä. Olin rakastellut outoa naista keskellä autiota seutua. Sisimpääni poltteli ja oloni oli huumanhölmö! Jatkoin matkaani sinnepäin, mistä nainen oli tullut. Vastaani juoksi kaksi ukkoa. Edellä kulki lapinmies ja takana itse Verneri Väisänen, isoisäni. – Ootko nähny isoa mustaa saksalaista naista? miehet kysyivät. En vastannut mitään, vaan syleilin isoisääni. Hän huohotti raskaasti. – Maria pääsi meiltä karkuun. Ollaan varmoja, että se tuli tänne, isoisä selitti. Kerroin ukoille, että olin tavannut heidän Mariansa. Jätin mainitsematta, mitä välillämme oli tapahtunut. – Riisuiko se itsensä alasti? kysyi Piera, lapinmies. – Riisuihan se, vastasin – Teitkö sille mitään, isoisä kysyi tiukasti. – En… Oikeastaan, vastasin. Miehet rauhoittuivat. Maria oli miesten monivuotinen tuttu. Aina silloin tällöin hän keksi karata. Nytkin hän oli häipynyt ja jättänyt leiriin miehille lapun, jossa luki:
– Kiitos, ukot! Aloin hoitaa työtäni. Kerroin isoisälle, että tämän oli nyt unohdettava Maria ja palattava Helsinkiin Lean luo. – Älä hulluja puhu poika. En minä vielä Helsinkiin lähde. Mene sinä takaisin ja kerro Lealle, että tulen kun kerkiän. Ensin on käytävä Norjassa kalassa. Vai lähetti Lea sinut minua hakemaan! Sitkeä poika olet, kun tänne asti pääsit. Kerro Lealle, ettei toista kertaa lähetä ketään minua hakemaan, isoisä puhui leppoisasti. – Kyllä sinun on lähdettävä kotiin. Jos et tule sovinnolla,niin minä vien väkisin, sanoin. Isoisä tulistui. – Verneri Väisästä ei viedä väkisin. Ei ainakaan hullujen akkojen käskystä, isoisä julisti ja heitti repun selkäänsä. Nopeasti ukot lähtivät matkaan. Yritin saada heidät kiinni, mutta en onnistunut. Kun tulin hotellin pihaan, taksi lähti Norjan suuntaan. Takapenkillä istui naurava isoisäni. Piera istui hotellin portailla. – Taisimme jättää sinut tunturihin, Piera virnuili minulle. – Minne isoisä lähti? kysyin. – Näithän itse, Norjaan. Et sinä, poikarukka, Verneriä kiinni saa, Piera vastasi. Taksimieheltä sain tietää, että isoisä oli mennyt Rönnerbyyn pieneen kaupunkiin Norjaan. Matkustin sinne linja-autolla. Löysin isoisän. Hän asui erään Svenin luona. Sven oli kalastaja. Minulle kerrottiin, että isoisä ja Sven olivat vanhoja tuttuja. He aikoivat lähteä kalastamaan Jäämerelle. Päätin olla ovela. Ajattelin, että isoisä saa lähteä kalastusmatkalle. Itse aioin jäädä kylään odottamaan häntä. Kirjoittaisin isoäidille, että isoisä on kalastamassa Jäämerellä ja saisin hänet kiinni vasta, kun hän palaa. Menin rannalle katsomaan, kun isoisä ja Sven lähtivät merelle. Svenillä oli iso laiva, jossa oli monta miestä miehistönä. En ollut yksin saattamassa. Rannalla oli suuri väkijoukko. Seisoin syrjässä ja katselin laivan lähtöä. Rannalla oli myös sievä tyttö. Menin tytön luo ja kysyin hänen nimeään. – Olen Inge, tyttö vastasi. Kävelimme yhdessä pois rannasta. Kerroin Ingelle, miksi olin satamassa. Kerroin isoisästä ja hänen karkumatkastaan. Näytin isoisän kuvaa. Se nauratti Ingeä kovasti. Inge oli kylän koulun opettaja. Hänen poikaystävänsä oli lähtenyt mukaan kalastusmatkalle. Vietimme Ingen kanssa hauskan päivän. Illalla saatoin Ingen kotiin. Halasimme tulisesti hyvästiksi. Aloimme tavata Ingen kanssa säännöllisesti toisiamme. Meidän oli tavattava salaa. Koulun opettajan ei sopinut seurustella vieraan miehen kanssa. Eräänä iltana pujahdimme kylän taakse vuorille. Vuorilla oli voimalaitos, josta koko kylä sai sähkön. Vuorilla kävi kova tuuli. Meidän tuli kylmä ja etsimme suojaa tuulelta. Kiljuimme ilosta, kun huomasimme, että voimalaitoksen ovi oli auki. Juoksimme kylmästä ilmasta sisään lämpimään. Paukautimme oven kiinni perässämme. Katselimme voimalaitosta. Hetken kuluttua riisuimme takit. Heittäydyimme niiden päälle lattialle. Hyväilimme toisiamme. Meillä oli hauskaa. Inge unohti poikaystävänsä. Ja minä kiitin isoisää, jonka ansiosta olin nyt täällä. Rakastelimme pitkään. Oli jo myöhä. Ingen tuli kiire kotiin. Yritimme lähteä ulos, mutta emme saaneet ovea auki. – Voi, miten pääsemme pois. Huoltomies on juoppo. – Hän ei käy täällä koskaan, ellei tule mitään vikaa, Inge kertoi. Mietin ankarasti, miten pääsisimme pois voimalaitoksesta. Keksin äkkiä suunnitelman. Jos huoltomies tulisi paikalle vain, kun voimalaitoksessa on vikaa, meidän olisi nyt katkaistava sähkö kylästä. Silloin saisimme huoltomiehen paikalle. Kun huoltomies astuu sisään, jäisimme piiloon oven taakse ja pujahtaisimme nopeasti ulos. Kerroin suunnitelmani Ingelle. Hän epäröi hetken, mutta suostui sitten suunnitelmaani. Väänsin virran pois. – Kaikki valot sammuivat. Ihanaa, Aku, Inge huusi. Juoksin Ingen luo ikkunaan. Huomasin, mitä oli tapahtunut. Siinä missä äsken oli ollut kylä, ei nyt näkynyt mitään. Kaikki oli pimeyden peitossa. Siellä täällä syttyi kynttilöitä ikkunoihin. Pian näimme, kuinka heiluva valo lähestyi voimalaitosta. Arvasimme, että se oli huoltomies. Mies tuli yksin. Siirryimme piiloon oven taakse. Mies avasi oven ja astui sisään. Hän meni heti katkaisimien luo. Samalla me pujahdimme ulos. Palasimme varovasti kylään. Valot syttyivät uudestaan. Yritimme pysyä piilossa, ettei kukaan arvaisi, että sähkökatkos oli meidän syymme. Samalla olisi salainen suhteemme paljastunut. Hiivin hiljaa majataloon ja Inge meni kotiinsa. Kukaan ei ollut nähnyt meitä. Aika kului nopeasti. Tapailimme Ingen kanssa silloin tällöin. Pian isoisä saapuisi ja samalla Ingen poikaystävä palaisi takaisin. Isoäiti oli hermostunut. Sain häneltä monta korttia. Niissä hän käski minua lähtemään Jäämerelle etsimään isoisää. Lähetin hänelle Jäämeren kartan ja selitin, että mereltä isoisää oli mahdoton löytää. Viisainta oli odottaa. Kun isoisä ja Sven saapuivat, koko kylä alkoi juhlia. Menin satamaan vastaan. – Aku, kato poikaa, isoisä huusi. Hän sanoi, että oli huomannut minut jo silloin, kun lähti merelle. Hän ei ollut uskonut, että jaksaisin odottaa näin kauan. Nyt alkoi minun työni. Minulla oli suunnitelma, miten saisin isoisän Suomeen. Olin varannut pari pulloa viinaa, oikein hyvää konjakkia. Aioin juottaa isoisän humalaan, pistää hänet taksiin ja ajaa taksilla Helsinkiin! Tarjosin isoisälle konjakkia. Hän tuli iloiseksi. Isoisä ryyppäsi ja kertoi hurjia juttuja Jäämerenmatkalta. Ryyppäsimme koko päivän. Illalla ehdotin isoisälle: – Lähdetään taksilla ravintolaan. Isoisä suostui heti. Lähin ravintola oli viereisessä kaupungissa. Sinne oli pitkä matka. Isoisä lauloi alkumatkan, mutta nukahti pian. – Nyt mennään Suomeen, Helsinkiin, sanoin taksimiehelle. Hän hieman hämmästyi, mutta kääntyi kohti Ruotsia. Ensin oli ajettava Ruotsin läpi, sitten pääsisimme Suomeen. Olin tyytyväinen. Isoisä nukkui. Auto kulki eteenpäin. Huomisiltana olisimme Helsingissä. Myös isoäiti voisi olla minuun tyytyväinen. Isoäiti sanoisi, että minuun voi luottaa. Sitten tapahtui odottamatonta. Auto alkoi liukua ja kierähti tien viereen lumihankeen. Rekka oli tullut vastaan. Taksi oli yrittänyt väistää ja lopulta joutunut lumihankeen. Isoisä heräsi. – Missä me olemme? hän kysyi. – Ollaan Ruotsissa, ukko hyvä, taksimies vastasi. Isoisä kalpeni. Näin, miten hän mietti asioita. Minulle hän ei sanonut mitään, mutta tiesin, että hän arvasi, mitä olin aikonut tehdä. Isoisä oli vihainen ja syvästi loukkaantunut. Kun isoisä oli hetken miettinyt, hän haki reppunsa autosta ja lähti kahlaamaan hankeen. Sitten isoisä pysähtyi ja kääntyi katsomaan minua. – Vai salakavalasti meinasit minut Lealle viedä, isoisä murisi. Hän lähti vaeltamaan Ruotsin korpimetsään. Katsoin hämmästyneenä hänen peräänsä. Huusin isoisää, mutta yö oli äänetön. Isoisä oli kadonnut. Minulla ei ollut vaihtoehtoja. Maksoin taksin, otin omat tavarani ja lähdin isoisän perään. Yö oli tyyni. Pakkasta oli jonkin verran. Isoisän jäljet johtivat maantieltä suoraan erämaahan. Kilometrit jäivät taakse ja tunnit kuluivat. Kuu nousi valaisemaan taivaltamme. Kuljin niin nopeasti kuin pystyin, mutta minusta tuntui kuin isoisä olisi mennyt vielä nopeammin. Nyt ymmärsin todella, miten vaikean tehtävän olin saanut. Isoisän jalanjäljet todistivat sellaista itsepäisyyttä, etten vastaavaa ollut koko elämäni aikana tavannut. Näytti siltä, että isoisä oli päättänyt kulkea koko Ruotsin halki. Minne hän oli matkalla, mietin vaeltaessani. Sitten isoisän jäljet kääntyivät. Näytti kuin hän olisi valinnut uuden suunnan. Seurasin jälkiä. Parin sadan metrin päässä puiden keskellä oli maja. Majan piipusta nousi savua. – Eläköön, isoisä on pelastunut, eläköön, minä pelastun, huusin innokkaasti. Menin sisään majaan. – Aku, isoisä huusi. Miten sinä tänne pääsit? En vastannut mitään. Majassa oli toinenkin mies. Huomasin, että hän on Ruotsin armeijan sotilas, eversti. Huomasin, että miehet olivat humalassa. Siispä isoisä oli ollut jo jonkin aikaa majassa. Minä menin nukkumaan. Isoisä ja eversti pelasivat korttia. Isoisää eivät matkan rasitukset näyttäneet lainkaan vaivaavan. Heräsin iltapäivällä. Isoisä ja eversti olivat umpihumalassa. Kuuntelin vuoteessa, kun eversti ja isoisä keskustelivat. Eversti valitti isoisälle:
– Minulla on Ruotsin tyhmin vaimo. Kaunis, mutta tyhmä. Everstin vaimon ei sovi olla tyhmä! – On minullakin vaimo, isoisä puhui. – Tuo poika, joka tuolla nukkuu, on minun pojanpoikani. Vaimoni Lea on jo syksyllä lähettänyt hänet etsimään minua. Se on Lean tapaista. Hän on hyvin hallitseva nainen. Minä olen aina rakastanut häntä parhaan taitoni mukaan. – Mutta välillä pitää päästä maailmalle tuulettumaan. Kuljeksin vapaasti ja ostan nahkoja tehtaaseeni ja lomailen. Lähetän kortteja Lealle, että hän tietää missä kuljen. Kun olen poissa kotoa, Leaa suututtaa, kun hänellä ei ole ketään, jota saisi määrätä, isoisä puhui. – Mutta en minä Leaa syytä. Nainen on sellainen, millaiseksi syntyy, isoisä päätti puheensa. Käänsin kylkeä vuoteessa. Isoisä hiljensi ääntään ja sanoi: – Aku on sitkeä poika. Minä tykkään siitä, mutta se tottelee vielä Leaa, se on pelon alla. Kukaan ei ole ennen saanut minua kiinni karkumatkoillani, mutta Aku on saanut minut kiinni jo kolme kertaa! Nousin vuoteelta. Eversti ja isoisä tarjosivat minulle konjakkia ja ottaa piti. Kerroin, että minulla oli nälkä. – Nyt lähdetään ravintolaan, isoisä sanoi. – Minulla on moottorikelkka. Mennään sillä, eversti ehdotti. Lähdimme matkaan. Lähimpään kaupunkiin oli monta kymmentä kilometriä. Minä ajoin, koska olin vähiten humalassa. Emme menneet tielle, vaan ajoimme tien reunalla, metsässä. Vauhti oli hurja. Eversti istui takanani kelkassa ja isoisä oli pulkassa. Äkkiä edessämme oli poroja. Yritin väistää, mutta vauhti oli liian kova. Törmäsimme yhteen poroon. Pysähdyimme ja katsoimme, kuinka porolle oli käynyt. Se eli vielä. Isoisä pisti puukollaan poron kuoliaaksi ja heitti ruhon viereensä pulkkaan. Ja matka jatkui. Illalla saavuimme kaupunkiin. Menimme hotelliin ja vaadimme kolmen hengen huoneen. Eversti tilasi huoneeseen konjakkia. Ravintola oli jo suljettu. Syömisestä ei tullut mitään. Jatkoimme ryyppäämistä aamuyöhön. Kun heräsin, oli pimeää. Katsoin kelloani. Se oli yli kymmenen. Tajusin, että oli jo ilta. Olimme nukkuneet koko päivän. Herätin isoisän ja eversin. Meillä kaikilla oli kiljuva nälkä. Yritimme päästä hotellin ravintolaan, mutta se oli jälleen suljettu. Meille ilmoitettiin, että emme saisi enää mistään ruokaa. – Onhan meillä pulkassa poro, sanoin isoisälle ja everstille. Isoisä juoksi ulos. Hän veti poron pulkasta hotellin aulaan ja alkoi nylkeä poroa. – Soittakaa paikalle kokki. Nyt syödään poroa, isoisä komensi. Levitin pöytäliinoja lattialle. Eversti toi puukon, kirveen ja sahan. Tottuneesti isoisä kävi työhön. Poro oli jäässä. Isoisä poisti sisälmykset, irrotti nahkan ja paloitteli ruhon. Lihat olivat valmiina. Jäimme odottamaan kokkia. Ovelle koputettiin. Sisään astui kokki. Hän katseli lihoja. – Onpa hyvin teurastettuja lihoja. Valmistan herroille niistä maistuvan aterian, kokki sanoi. Joimme taas konjakkia. Eversti rupesi muistelemaan sota-aikaa. – Kävin sodan aikana Suomessa. Teidän armeijallanne oli erinomaiset saappaat. Vieläkö yhtä hyviä saappaita valmistetaan Suomessa? eversti kysyi. – Ne saappaat olivat minun tehtaastani, isoisä sanoi ylpeänä. Voimme valmistaa niitä miten paljon vain. – Hyvä. Tilaan Ruotsin armeijalle 10 000 kappaleen koe-erän, eversti sanoi. Isoisä ja eversti löivät kättä ja päättivät kaupan. – Herrojen ateria on valmis, kokki ilmoitti. Kokki oli tehnyt herkullisen aterian. Söimme ja joimme. Pidimme maljapuheita. Joimme maljat naisille, Ruotsin ja Suomen armeijoille… Kun lopetimme aurinko nousi. Siksi viimeksi joimme auringon nousun maljan. Aamulla eversti ja isoisä hoitivat saapaskaupan loppuun. Eversti soitti esikuntaan ja käski lähettämään rahaa. Isoisä soitti tehtaalle ja antoi työmääräyksen. Muutaman kuukauden kuluttua saappaat olisivat valmiita. Ehdotin isoisälle, että soittaisimme kotiin isoäidille. Ihmeekseni isoisä suostui. Isoäiti oli vihainen. Hän määräsi meidät molemmat tulemaan heti kotiin. Isoisä tuli puhelimeen. – Älähän, Lea, ärhentele. On vielä vähän asioita. Tulen myöhemmin kesällä kotiin, kunhan ehdin, isoisä puhui. Isoäiti pyysi minut puhelimeen. – Lähetän sisaresi hakemaan teitä, ellette pian ole täällä, hän uhkasi ja löi puhelimen kiinni. Isoisä lauloi jotain laulua everstin kanssa. Samalla meille tuotiin lasku hotellissa asumisesta, syömisestä ja ennen muuta juomisesta. Eversti otti laskun ja sanoi: – Te olette olleet Ruotsin armeijan vieraina. Minä maksan laskun! Päätimme isoisän kanssa matkustaa yhdessä. Havaitsimme, että sisareni yrittivät löytää meitä, mutta he eivät onnistuneet. Oleskelimme Ruotsissa ja Tanskassa. Kävimme jopa Belgiassakin. Elimme hiljaista ja vaatimatonta elämää. Mitä vähän tappelimme Belgiassa. Lähettelimme kortteja kotiin. Yritimme rauhoittaa isoäitiä. Kotiin paluu peloitti meitä kumpaakin. Aika kului hiljalleen. Kun kevät oli tullut, isoisä sanoi: – Eiköhän lähdetä, Aku, Englantiin. Minun on ostettava lehmän nahkoja. Englannissa saa hyviä ja halpoja lehmän nahkoja. Ja niin me lähdimme Englantiin. Saavuimme Lontooseen, joka on Englannin pääkaupunki. Isoisä halusi saunaan. Minun teki mieli elokuviin. Sovimme, että lähdemme omille teillemme ja tapaamme illalla hotellissa. Kävelin Lontoon kaduilla. Eksyin siivottomaan elokuvateatteriin. Paikka osoittautui sikamaiseksi pornoteatteriksi. Väliajalla pari alastonta tyttöä näyttäytyi yleisölle. Oli kylmä. Tytöt säälittivät minua. Tyttöparkoja paleli. Kun filmi loppui, kävelin ulos teatterista. Ajattelin, että nyt minulla on jotain kerrottavaa isoisälle. Hän oli ollut vain ikävässä saunassa, mutta minäpä olin ollut paheiden poluilla! Palasin hotelliin. Isoisä odotti jo minua. Ennen kuin sain suuni auki, isoisä alkoi kertoa: – Etpä usko, Aku, millaisessa saunassa olin. Ensin olin löylyssä ja menin pesuhuoneeseen. Ajattelin pestä itseni, mutta sinne tuli tyttö. Tyttö voiteli minut ruskealla liemellä ja huuhteli minut. Eikä se siihen jäänyt. Tyttö riisui housunsa pois ja ryhtyi tosi työhön. Ei Leakaan osannut nuorena sellaisia temppuja, mitäse tyttö teki…Jukra poika, mikä sauna! – Millainen elokuva oli, isoisä kysyi lopuksi. – Sellainen tavallinen, vastasin. Minulla ei ollut enää kerrottavaa. Aamulla vuokrasimme auton ja lähdimme ajamaan maaseudulle. Englanti on kaunis maa. Ajelimme pienissä kylissä. Isoisä osti lehmän nahkoja. Hän oli taitava kauppamies. Isoisä valitsi parhaat nahat ja tinki halvan hinnan. Kun hän oli ostanut tarpeeksi, lähetimme nahat Suomeen ja päätimme pitää lomaa pari päivää. Asuimme majatalossa, jonka nimi oli Kuunari ja Kukko. Teimme edelleen matkoja maalle. Ajoimme usein kanavan yli. Kanavassa kulki veneitä ja laivoja. Kanavan yli pääsi siltaa pitkin. Silloin kun laiva oli kanavassa, silta käännettiin sivuun. Kanava ja silta kiinnostivat isoisää sen takia, että niitä hoiti kaunis nainen. Isoisä jutteli paljon naisen kanssa. Nainen kertoi, että hän oli joskus kovin yksinäinen kanavalla. Mutta silti hän ei vaihtaisi osaansa kenenkään kanssa, ei edes kuningatar Elisabetin kanssa. – Kelpo nainen, isoisä sanoi, kun lähdimme kanavalta. Eräänä päivänä palasimme matkalta ja saavuimme kanavalle. Näimme, että silta oli auki, vaikka laivoja ei liikkunut kanavassa. Ihmettelimme asiaa hetken. Huusimme naista, mutta kukaan ei vastannut. Kävelimme sillan viereen ja näimme jotain kauheaa. Nainen oli jäänyt puristuksiin sillan ja kanavan portin väliin. Nainen oli elossa, mutta tajuton. Ryhdyimme heti pelastustoimiin. Irrotimme naisen puristuksista ja kannoimme taloon. Nainen tuli välillä tajuihinsa. Hän kertoi, että oli liukastunut ja pudonnut sillan ja portin väliin. Hän valitti vatsaansa ja menetti taas tajuntansa. Huomasimme, että naisen vatsa oli turvonnut ja kylkiluita oli poikki. – On tehtävä leikkaus. Lämmitä vesi kiehuvaksi, sytytä tuli, etsi siimaa ja sakset. Isoisä teroitti puukkonsa, puhdisti sen tulessa ja aloitti leikkauksen. – Sodan aikana oppi kaikenlaista, kun oli pakko, isoisä sanoi. Taitavasti hän suoritti leikkauksen ja ompeli lopuksi vatsan kiinni. Ihmeekseni totesin, että nainen eli yhä. – Nyt on kiire sairaalaan, isoisä sanoi. Suljin sillan ja kannoimme naisen autoon. Isoisä ajoi. Vauhtimme oli hurja, mutta se ei tuntunut riittävän isoisälle. Hän kiroili koko ajan, miten hidas auto meillä oli. Veimme naisen sairaalaan. Lääkärit sanoivat, että isoisän leikkaus oli onnistunut. Se oli pelastanut naisen hengen. Nainen jäisi eloon ja parantuisi. Tyytyväisinä lähdimme paluumatkalle. Matkalla poliisi pysäytti meidät. Poliisi pyysi isoisältä ajokorttia. Poliisi kertoi, että olimme hetki sitten ajaneetrunsaasti ylinopeutta, 150 km tunnissa! Isoisällä ei ollut ajokorttia. Selitimme, että olimme vieneet sairaalaanpahasti loukkaantunutta naista. Olimme juuri äsken leikanneet hänet. Siksi olimme ajaneet ylinopeutta. Poliisi katseli isoisän verisiä nyrkkejä. Hän ei uskonut meitä. Meidät pidätettiin ja suljettiin putkaan. – Johan myrkyn lykkäsi, isoisä kiroili. Isoisä kiroili koko yön. Hän haukkui poliisit ja huusi avukseen pirua ja Pyhää Sylviä. Hän uhkasi nylkeä poliisit, jotka vartioivat meitä. Mikään ei auttanut. Vietimme yön putkassa. Tuomioiden julistaminen on Englannissa nopeaa. Seuraavana aamuna meitä kuulusteltiin ja meille luettiin tuomio. Saimme molemmat kuukauden vankeutta. Meillä olisi ollut mahdollisuus valittaa tuomiosta. Sairaalaankin olisi voitu ottaa yhteyttä. Mutta isoisä ei suostunut. Isoisä jylisi tuomarille synkän uhkauksen: – Jos tuomari joskus tulet Suomeen, nyljen sinut elävältä. Teen nahastasi köyden, johon hirtän loput englantilaiset! Meidät suljettiin vankilaan. Meillä oli melko vapaat olot, Seliimme oli päivisin auki ja teimme työtä vankilan pesulassa. – Älä ole huolissasi, Aku. Me karkaamme täältä pian, isoisä rohkaisi minua. Seuraavana päivänä pesulasta loppui saippua. Vartija mietti, mitä pitäisi tehdä. – Lähde vain hakemaan saippuaa. Minä vahdin vankeja,isoisä sanoi vartijalle. Saippuan haku kesti pari minuuttia. Vartija päätti luottaa isoisään. Heti, kun vartija poistui, isoisä hyppäsi kärryn päälle, jossa oli puhdasta pyykkiä. – Työnnä sinä kärryä, Aku. Menemme portista ulos ja sanomme vartijalle, että viemme pyykkiä kaupunkiin. Työnsin kaikin voimin kärryä. Pääsimme ulos portista, kuten isoisä oli suunnitellut. Kun pääsimme pois vartijoiden näkyvistä, jätimme kärryt ja juoksimme. Onneksi meillä oli omat vaatteemme. Kukaan ei tunnistanut meitä vankikarkureiksi. Toisin kuin muut vankikarkurit, me menimme suoraan pankkiin. – Nyt hommataan rahaa ja sitten mennään kotiin, isoisä sanoi. Vankikarkurin ei sovi olla köyhä. Siksi nostimme paljon rahaa. Pankissa ei aluksi uskottu meitä. Isoisä käski soittamaan Helsinkiin. Helsingin pankki antoi luvan maksaa ja saimme rahat, 20 000 markkaa. Tilasimme taksin. – Aja, hyvä mies, nopeasti lähimpään satamaan. Mutta ensin hommataan kortti ja lähetetään se Lealle. Ilmoitetaan, että ollaan tulossa kotiin, isoisä jutteli taksissa. Taksimies toi postikortin. Isoisä kirjoitti:
»Hei, rakas Lea! Englanti polttaa jalkojen alla. Ajateltiin tulla kotiin. Liikeasiat sujuneet hyvin. Terveisin
Verneri ja Aku.» Saavuimme satamaan. Englannista oli päästävä Ranskaan ja Ranskasta eteenpäin. – Miten tämä onnistuisi? mietin. Emme voineet käyttää omia nimiämme, muuten meidät olisi pidätetty rajalla. Isoisällä oli valmis suunnitelma. – Menemme pienellä veneellä Kanaalin yli salaa Ranskaan. Siellä hommaamme väärennetyt passit ja lennämme Suomeen. Yksinkertaista, isoisä sanoi. Löysimme satamasta kipparin, joka veisi meidät salaa Ranskaan. Purjehdimme yöllä. Yö oli tyyni. Makasimme kannella ja katselimme taivaan tähtiä. Mietimme, millaisen vastaanoton saamme kotona. – Kova se on, kova. Koskaan Lea ei ole minua hellästi vastaanottanut. On tässä jännitystä edessä, isoisä puheli. – Et usko, Aku, miten mies voi nauttia merestä ja tähtitaivaasta, isoisä kertoi. Hän alkoi kertoa Jäämeren taivaasta. Isoisä sanoi, että joskus se oli ruma ja joskus uskomattoman kaunis. Sitten isoisä nousi ylös ja sanoi: – Olisiko kuolema tulossa, kun tällaisia puhun. Vai olisiko Lean vuoro ensin? Soisin, että Lea kuolisi ennen minua. Minulla on vielä niin paljon iloja, joita en ole kokenut. Lea olisi joutilaampi lähtemään! Pääsimme hankaluuksitta Ranskaan. Maksoimme kipparille ja ajoimme junalla Pariisiin, Ranskan pääkaupunkiin. Sieltä alkaisi matka kotiin. Väärennettyjen passien saaminen kesti muutaman päivän. Viimein saatoimme lähteä kotiin. Nousimme Finnairin koneeseen. Kone lensi ensin Tukholmaan ja sieltä Helsinkiin. Söimme hyvin ja joimme runsaasti konjakkia. Olimme aika riehakkaita, kun saavuimme Helsinkiin. Otimme taksin lentokentältä ja ajoimme talomme eteen. Iloisuus ja riehakkuus oli hävinnyt. Olimme hiljaisia ja totisia poikia. – Nyt kai on mentävä sisään, isoisä sanoi. – Niin kai, vastasin. Seisoimme kuitenkin paikoillamme. Sisälle meno pelotti. Asuntomme näytti autiolta. – On jo kesäaika. Jospa naiset ovat kesämökillä. Mennään kysymään talonmieheltä, ehdotin isoisälle. Talonmies kertoi, että isoäiti ja muut naiset olivat kesämökillä. – Eräs sukulaismies on kuitenkin asunut asunnossanne pari päivää. Päästin hänet sisään, kun tuo näytti teidän näköiseltänne, talonmies sanoi isoisälle. Ihmettelimme, kuka oleili asunnossamme. Varmaan joku huijari, koska meillä ei ollut miespuolisia sukulaisia. Menimme sisään. Löysimme nojatuolista komean keski-ikäisen miehen. Tunsimme hänet heti. – Poikani Julius, isoisä huusi. Minä huusin:
– Isä! Halasimme toisiamme. Tapasin ensi kertaa isäni. Isoisä katseli poikaansa, joka katseli minua. Hymyilimme kaikki. Minusta tuntui, että tulisin hyvin toimeen tämän miehen kanssa. Isoisä oli liikuttunut. – Kaikkea sitä sattuu. Sotaan kadonnut poika palaa kotiin. Isäni kysyi, mistä olimme tulossa. – No, me kävimme vähän siellä ja täällä. Nyt olemme tulossa Pariisista, isoisä vastasi. – Kerro sinä, missä olet ollut kaikki nämä vuodet! Isoisä haki kaapistaan ison pullon konjakkia. – Naiset ovat kesämökillä. Ehdimme sinne myöhemminkin. Nyt sinä, Julius, saat rauhassa kertoa, mitä olet hommaillut. Maistoimme konjakkia ja sytytimme sikarit. – Niin, se onkin pitkä juttu, isäni aloitti. – Jos muistatte, minä katosin sodassa vuonna 1944 kesällä. Sen jälkeen olen käynyt yhdessä ja toisessa paikassa. Aikaa on ollut… Vanha neiti Hallamaa huomautti siitä ensimmäisenä. Kello oli tasan kahdeksan, kun hän astui ulos Rantakatu 8 A:n ovesta maitokannu kädessä. Hän sanoi talonmiehen rouvalle, joka lakaisi
katua:
»Ilkeä kaasunhaju porraskäytävässä. Aivan tulee pää kipeäksi!» Talonmiehen rouva haisteli ilmaa. »Minä en tunne mitään», hän sanoi ja jatkoi työtään. Neiti Hallamaa lähti menemään maitokauppaan. Kun hän palasi sieltä, talonmieskin oli tullut ulos. Neiti Hallamaa pysähtyi ja haisteli taas ilmaa. »Ettekö te tunne mitään?» hän kysyi talonmieheltä. Talonmies nyökkäsi. Hän tiesi, että neiti Hallamaalla oli aina jotakin valittamista. »Tjaa», hän sanoi. »Putket vuotavat.» »Korjatkaa!» sanoi neiti Hallamaa vihaisesti. Talonmies levitti kätensä. »Akka ei anna rahaa.» Hän puhui vuokratalon omistajasta, rouva Skrofista, joka asui ylimmässä kerroksessa, neiti Hallamaan yläpuolella. Neiti Hallamaa sanoi:
»Rouva Skrof on tosiaan — hm — säästäväinen. Se voi käydä hänelle kalliiksi.» Hän ei tarkoittanut muuta kuin että kyllästyneet vuokralaiset ehkä muuttaisivat pois talosta. Vasta iltapäivällä hän muisti sanansa, ja hänen silmänsä laajenivat kauhusta. Talonmiehen rouva nyökkäsi neiti Hallamaan jälkeen ja sanoi:
»Hupsu!» Hänen miehensä huomautti leikkisästi:
»Vai kaasunhajua! Hah-hah.» Hän haisteli jälleen ilmaa ja hänen ilmeensä muuttui. Porraskäytävässä oli tosiaan kaasunhajua. Tuntia myöhemmin tuli postinkantaja A-portaaseen. Hänellä olitänään hyvin vähän postia, viikkolehti neiti Hallamaalle ja kirje rouva Alma Skrofille. Kirjeen osoite oli kirjoitettu miehen käsialalla ja yläkulmaan oli painettu »Betlehem-seurakunta». Pudottaessaan viikkolehden neiti Hallamaan postiluukkuun
kirjeenkantaja huomasi kaasunhajun. Hänen noustessaan ylimpään
kerrokseen haju kävi todella vahvaksi. Hän soitti rouva Skrofin
ovikelloa ja jäi odottamaan. Talonmies oli kuullut ovikellon äänen alas asti ja nousi nyt portaita ylöspäin. »Täällä on jotakin hullusti!» sanoi postinkantaja. »Postiluukusta tulee kaasua, eikä kukaan vastaa soittoon.» Talonmieskin soitti ovikelloa. Ei vastausta. »Rouva Skrofin pitäisi jo olla hereillä», sanoi talonmies. »Kumma, ettei koira hauku! Se aloittaa tavallisesti heti, kun ovikello soi.» Postinkantaja oli kalpea. »Onko teillä toista avainta?» hän kysyi. »On tavalliseen lukkoon. Mutta näettehän, että siinä on toinenkin lukko. Rouva Skrof pelkää murtovarkaita. Sitä paitsi ovessa on
varmuusketju.» »Teidän on kutsuttava poliisi!» sanoi postinkantaja. Äkkiä hän tajusi, että oli toimittava nopeasti. Hän tarttui talonmiestä käsivarteen, ja yhdessä he juoksivat portaita alas. Konstaapeli Ara ehti
A-portaaseen juuri samalla hetkellä, kun talonmies oli löytänyt laatikostaan huoneisto 6:n avaimen. Kello
oli silloin 9.08. Avaimesta ei ollut apua. Myös erikoislukko oli lukittu yöksi. »Puhelin?» kysyi konstaapeli tiukasti. »Asianajaja Lanteella, Ensimmäinen kerros!» änkytti talonmies. »Hakekaa kirves. Nopeasti! Ja te —», konstaapeli kääntyi postinkantajan puoleen, »katsokaa, ettei kukaan tule ovelle. Palaan heti.» Oli sittenkin parasta saada esimiehen lupa oven murtamiseen. Asianajaja Lanne, kalju vanhahko
herra, vei konstaapelin kirjoituspöytänsä ääreen. Konstaapeli valitsi numeron ja selitti asiansa lyhyesti. Kun hän laski kuulokkeen paikalleen, asianajaja Lanne kysyi hermostuneesti:
»Luuletteko rouva Skrofin todella —?» »Minun on murrettava ovi», sanoi Ara. »Olkaa hyvä ja kutsukaa puhelimitse lääkäri.» »Rouva Skrof käytti tavallisesti tohtori Markkolaa. Hän ei asu kovin kaukana», sanoi Lanne. Mutta konstaapeli Ara meni jo ovesta. Porraskäytävässä konstaapeli otti talonmieheltä kirveen. »Avatkaa kaikki ikkunat», hän sanoi. »Myös katuovi auki. Älkää tulko liian lähelle. Tupakka pois. Ja pankaa märkä nenäliina kasvoillenne.» Sitten konstaapeli palasi ylimpään kerrokseen, jossa postinkantaja yhä seisoi rouva Skrofin oven edessä. 1. Mitä neiti Hallamaa huomasi eräänä aamuna Rantakatu 8 A:n
porraskäytävässä? 2. Kenelle hän kertoi siitä? 3. Kuka oli rouva Skrof? 4. Mitä talon asukkaat ajattelivat hänestä? 5. Miksi postinkantaja ja talonmies kutsuivat poliisin? 6. Mitä poliisin täytyi tehdä päästäkseen rouva Skrofin huoneistoon? Kello oli 9,12, kun ylikomisario Hagert tuli huoneeseemme. Komisario Palmu luki parhaillaan sanomalehteä, ja minä tarkistin
erästä kuulustelupöytäkirjaa. »Joko tämän päivän lehti taas on täällä?» sanoi Hagert Palmulle. »Olen puoli tuntia etsinyt sitä! Mutta en minä oikeastaan tullut
tänne lehden takia. Konstaapeli Ara soitti äsken, että joku vanha
nainen on saanut kaasumyrkytyksen. Lupasin lähettää jonkun
meistä paikalle. Rantakatu 8 A. Rouva Alma Skrof.» »Rouva Skrof!» sanoi komisario Palmu. »Tiedän, rikas vanha
saituri. Hänellä on jotakin tekemistä Betlehem-seurakunnassa. Saarnaaja Mustapää, muistattehan — pari rumaa juttua, joille ei
voitu mitään —.» Palmu tuijotti ikkunasta ulos ja jatkoi muisteluaan:
»Ellen 1 aivan erehdy, eukko on omaa sukua 2
Langell. Tuo araatöörilentäjä Lankela on hänen sukulaisensa, veljenpoika kai. Lankelahan ihastui talvella siihen tanssijattareen — mikä hänen nimensä taas olikaan?» »Iiri Salmia?» ehdotin. Olin kerran nähnyt hänen tanssivan
Grandissa. »Hän juuri. Kuulehan, Hagert, minä taidan lähteä katsomaan sitä
sinun kaasumyrkytystäsi.» »Niin, aioin tosiaan lähettää sinut paikalle», sanoi Hagert. »Ota
poika mukaan», hän jatkoi viitaten minuun. »Voit ainakin opettaa
hänelle, että tapaturma on tapaturma. Eukko on unohtanut kaasuhanan auki. Älä kuluta siellä liiaksi aikaa. Äläkä hemmetissä järjestä mitään ikävyyksiä, Palmu!» Palmu nousi raskaasti Rantakatu 8 A:n portaat ja minä hänen jäljessään. Porraskäytävän ikkunat olivat auki. Ilmassa tuntui heikko kaasunhaju. Konstaapeli Ara, talonmies ja postinkantaja odottivat kolmannessa kerroksessa. Ara tunsi komisario Palmun ja ilmoittautui. postilaatikko
postiluukku
ovikello »Kaasu on jo melkein kokonaan poistunut huoneistosta», hän
sanoi. »Ovi oli sisältäpäin lukittu kahdella lukolla, varmuusketju
oli päällä. Ovi oli vaikea murtaa. Vain minä menin sisään. Keittiön kaasuhana oli jäänyt auki. Suljin sen. Avasin ikkunat keittiössä ja molemmissa huoneissa. Vanha rouva makaa vuoteessaan,
ruumis on jo osaksi jäykkä. Toinen huone oli tyhjä. Lääkäri on
nyt sisällä. Kielsin häntä koskemasta mihinkään. Vaikka kyllä se
on selvä tapaturma, herra komisario.» »Hm», sanoi Palmu. »Jaaha, pitää kai silmätä
vainajaa. Surullinen tapaus.» »Surullinen tapaus», toisti postinkantaja. Mutta talonmiehestä
näki, ettei hän juuri surrut rouva Skrofia. Huoneistosta tuli lääkäri pieni laukku kädessä. Palmu esitteli
itsensä, ja tohtori Markkola seurasi komisariota takaisin sisään. Ara jäi ovelle vartioimaan. Postinkantaja lähti työhönsä jätettyään
Aralle nimensä ja osoitteensa. Minä aloin tutustua huoneistoon
omin päin. Asunto oli pieni, ikävä ja vanhanaikainen. Menin ensin kadunpuoleiseen huoneeseen. Kapea vuode oli koskematon. Peilipöytä pikkuesineineen kertoi nuoren naisen huoneesta. Kirjat pienessä kirjahyllyssä olivat luonnottoman suorissa riveissä. Vuoteen yläpuolella riippui taulu, jossa luki: »Jotka kyynelin kylvävät, ne ilolla niittää saavat.» Palasin eteiseen. Keittiö oli oikealla. Astuessani sisään huomasin
ensimmäiseksi vanhanaikaisen kaasukeittimen, jossa oli kaksi kaasuhanaa. Vieressä oli puolen litran kattila, jossa näkyi vellin jälkiä. Pesupöydällä oli käytetty lautanen ja lusikka. Mutta tärkeintä oli, että kaasukeittimessäkin näkyi ruskeaksi palaneita vellin jälkiä. No niin. Ilmeisesti rouva Skrof oli illalla keittänyt velliä. Se oli kiehunut yli, niin että kaasuliekki oli sammunut. Hän oli nostanut kattilan pesupöydälle — siinä oli selvä jälki — ja unohtanut sulkea kaasuhanan. Yön aikana kaasu oli hitaasti levinnyt keittiöstä koko
huoneistoon ja. Mutta miksi hän ei tuntenut kaasunhajua? 1. Mitä mieltä ylikomisario Hagert oli Rantakatu 8 A:n tapahtumista? 2. Miksi tuntui luonnolliselta, että kaasuhana oli jäänyt auki? Siihen kysymykseen vastasi tohtori Markkola. Astuessani keittiöstä rouva Skrofin huoneeseen tohtori sanoi juuri komisario Palmulle:
»Ei ole lainkaan kummallista, ettei hän tuntenut kaasunhajua. Kolme vuotta sitten hänellä oli paha struumaleikkaus, joka vei häneltä hajuaistin melkein kokonaan.» »Hm», sanoi Palmu. Vanha nainen makasi vuoteessa selällään, kädet rauhallisesti
peitteen päällä. Harmaa pää oli kääntynyt vähän sivulle, silmät
olivat kiinni. Kasvot sinersivät huomattavasti. »Hän on tukehtunut aivan tuskattomasti kesken unen», huomautti tohtori Markkola. »Kaasumyrkytykset eivät tosin ole erikoisalaani, mutta tapaus on päivänselvä.» »Luulisi kuitenkin normaalin ihmisen tuntevan jonkinlaista pahoinvointia kaasun täyttäessä huoneen», sanoi komisario Palmu. »Voin ehkä selittää, miten kaikki on käynyt», vastasi tohtori. »Rouva Skrof on sairastanut vatsaansa, näettehän, miten laiha hän on. Olin määrännyt hänelle kevyen ruokavalion. Illalla hänen piti
syödä vähän jotakin velliä. Sen päälle hän sai ottaa pienen unitabletin. Eilen illalla hän oli kai yksin kotona ja lämmitti itse veliinsä. Neiti Skrof tekee sen kotona ollessaan. Syötyään rouva Skrof
unohti sulkea kaasuhanan, otti tablettinsa ja meni vuoteeseen. Keittiön ovi oli kai kiinni, joten hän ehti hyvin nukahtaa, ennen
kuin kaasu levisi hänen huoneeseensa.» »Entä miten kauan luulette hänen olleen kuolleena?» »Tjaa, minä olettaisin kuoleman sattuneen yhdentoista ja yhden
välillä.» »Yön pimeimpänä aikana», huomautti Palmu hajamielisesti. »Kumma, ettei koira tullut levottomaksi.» Silloin vasta huomasin lattialla koiran ruumiin. Se oli lihava
mäyräkoira, joka makasi jalat jäykkinä ja pää taaksepäin taipuneena. Sen silmät näyttivät yhä ilkeän eläviltä. Palmu oli astunut keskelle huonetta ja katseli ympärilleen. Seurasin hänen katsettaan. Pyöreä pöytä keskellä huonetta. Sillä raamattu ja joitakin muita kirjoja. Pöydän ympärillä neljä tuolia. Huoneen sivulla vanha kirjoituspöytä, sillä puhelin, paksu tilikirja, papereita. Kahden ikkunan välissä kaksinkertainen lasiovi pienelle parvekkeelle. Alhaalla muurien ympäröimä piha. Vastapäätä jonkin tehtaan mustunut seinä. Palmu kumartui katsomaan ikkunasta. Alapuolella näkyivät
ensimmäisen ja toisen kerroksen parvekkeet, yläpuolella katon
reuna ja taivas. Komisario kääntyi jälleen huoneeseen päin ja alkoi tarkastella
yöpöydällä olevia erilaisia pulloja. »Pantofon», hän luki pienen lasiputken nimilapusta. »Ja resepti
on irrotettu. Tätä lääkettä saa tietääkseni vain lääkärin reseptillä.» Tohtori näytti hiukan hermostuneelta. »Resepti on kyllä yöpöydän laatikossa. Siellä on reseptejä paljon. Rouva Skrof vaihtoi lääkkeitä vähintään kerran viikossa. Pantofon on, kuten kai tiedätte, tjaa - huomattavan vahva rauhoittava lääke» »Sukua morfiinille», huomautti Palmu. »Olin kirjoittanut rouva Skrofille bromilääkettä, kuten tavallista. Mutta viime aikoina hän on ollut huomattavan hermostunut. Hänen veljenpoikansa — no jaa, nämä nyt ovat ihmisten juoruja. Ja neiti Skrof on myös joskus ajattelematon. Toissapäivänä rouva
Skrof tuli luokseni pyytäen jotakin vahvaa unilääkettä.» »Te siis kirjoititte hänelle toissapäivänä pantofonia?» kysyi
Palmu. »Teidän pitää ymmärtää minua», valitti tohtori Markkola. »Hän
olisi joka tapauksessa saanut sitä joltakin toiselta lääkäriltä. Joku
oli suositellut hänelle pantofonia. Rouva Skrof oli hyvin itsepäinen, enkä halunnut menettää hyvää potilasta. Minua vain kiusaa, että ehkä — ehkä hän olisi herännyt tänä yönä, jos olisi ottanut vain tavallisen brominsa.» »Minä ymmärrän», rauhoitti Palmu. »Älkää olko huolissanne,
tohtori. Onnettomuus olisi luultavasti sattunut ilman tuota lääkettäkin.» Olin ollut niin kauan vaiti, että minunkin teki mieli sanoa jotakin. Kerroin, että keittiössä oli sattunut jotakin, joka teki
onnettomuuden ymmärrettäväksi. Siirryimme keittiöön, ja minä
näytin yli kiehuneen vellin jälkiä kaasukeittimessä. »Hyvin keksitty!» myönsi Palmu. Olin ylpeä itsestäni. Tohtorikin tuntui helpottuneelta. »No niin, tämä kai selittää asian lopullisesti», hän sanoi. »Kauhean ikävä juttu tietenkin. Minun täytyy lähteä, vastaanottoni alkaa kello kymmeneltä. Jos vielä tulisi jotakin kysyttävää, olen ta-
vattavissa puhelimitse.» Hän lähti. Palmu meni eteiseen tapaamaan konstaapeli Araa. »Kaikki ikkunat olivat tietysti suljetut, eikö niin?» hän kysyi. Ara
myönsi. »Parvekkeen ovi oli lukossa, niin että ette saanut sitä auki. Yritittekö?» »Se oli lukossa, avain poissa. Avain on tietysti jossakin laatikossa, mutta en ehtinyt ruveta etsimään sitä. Ikkunoista tuli ilmaa riittävästi.» »Ja parvekkeen ovessa ovat siis teidän sormenjälkenne», sanoi
Palmu. »No, ei se mitään. Teitte aivan oikein. Ja nyt, koettakaapa
jollakin tavalla saada tuo ulko-ovi suljetuksi ja jääkää vartioon sen
ulkopuolelle. Jos joku tulee kysymään rouva Skrofia, ilmoittakaa
minulle.» Palatessamme rouva Skrofin huoneeseen Palmu veti esiin tuolin ja istuutui. »Mitä sinä arvelet tästä jutusta?» hän kysyi äkkiä terävästi. »Minäkö?» änkytin. »Juttu on kai selvä. Yli kiehunut velli selittää kaasun sammumisen. Rouva Skrof unohti sulkea kaasuhanan. Hänen tyttärensä kai tavallisesti teki taloustyöt, joten hän itse oli tottumaton.» »Miksi hän jätti keittimen puhdistamatta?» kysyi Palmu tiukasti. »Ehkä häntä väsytti. Hän päätti jättää sen aamuksi», ehdotin. »Nuoret miehet, jotka istuvat valmiiseen ruokapöytään, eivät
tiedä mitään todellisesta elämästä», sanoi Palmu. »Mutta vanheneva
poliisimies, jolla ei ole taloudenhoitajaa, tietää hyvin, että mikään
ei ole inhottavampaa kuin yli kiehunut velli, jos se pääsee kuivumaan. Mutta jättäkäämme se. Lyön vetoa kymmenen yhtä vastaan, että konstaapeli Aran tullessa sisään kaikki ovet olivat kiinni ja vain keittiön ja rouva Skrofin huoneen välinen ovi oli auki. Mene kysymään jos haluat.» En ymmärtänyt mihin hän pyrki. Tohtorihan oli arvellut. Menin kysymään Aralta. Hän oli varma asiastaan. Hän oli avannut kaikki muut ovet. Vain keittiöstä rouva Skrofin huoneeseen johtava ovi oli ollut
puoleksi auki. »Sitä paitsi, kuka suositteli hänelle pantofonia? Ja miksi juuri
pantofonia?» kysyi komisario Palmu itsekseen kuultuaan konstaapelin vastauksen. »Vaikka yksi tuollainen tabletti ei tietenkään voinut vaikuttaa niin paljon, ettei hän olisi herännyt, jos .» »Mitä jos?» kysyin. »Jos löydät parvekkeen avaimen jostakin laatikosta täältä, saat
markan», sanoi Palmu. »Poikaseni, Hagert varoitti minua järjestämästä ikävyyksiä. Mikä olisi nyt helpompaa kuin lähteä pois ja tehdä raportti asiasta.. Silloin kaikki olisi hyvin. Mutta katsohan, mitä lukee tuossa taulussa rouva Skrofin pään yläpuolella. Minun
silmäni eivät enää näe niin kauas.» »Jumala näkee kaiken», luin. Katsoin ihmetellen komisario Palmuun. Hän oli hyvin vakava. »Niin sanotaan, niin sanotaan», hän toisti. »Poliisi ei näe kaikkea,
mutta jotain hänkin näkee. Siksi — paljonko kello on?» Kello oli 10.01. »Luulen, että pojat ovat ehtineet lukea lehtensä ja haluaisivat
jo jotakin työtä. Tuossa on puhelin. Hälytä murharyhmä paikalle. Kamerat ja sormenjälkipulverit mukaan. Tosin he tekevät turhaa
työtä, mutta sekin työ on tehtävä. Sillä tämä murha on epäta-
vallinen murha, jollainen tapahtuu vain kerran kymmenessä vuodessa.» »Komisario on tullut hulluksi!» sanoin, mutta samalla otin jo
askelen puhelinta kohti. »Ja kaikki vain pienen koiran tähden!» sanoi komisario Palmu,
katsellen vanhan mäyräkoiran jäykistynyttä ruumista. »Pieni koira», hän sanoi kunnioittavasti. »Sinä et voinut pelastaa
emäntäsi henkeä. Mutta hänen murhaajansa sinä — sinä yksin —
lähetät elinkaudeksi kuritushuoneeseen. Sillä meidän maassamme
ei valitettavasti käytetä kuolemanrangaistusta.» Laskettuani paikalleen puhelimen kuulokkeen tiesin, että noin minuutin kuluttua lähtisi poliisiasemalta liikkeelle musta auto. Siinä stuisi viisi miestä, jotka osasivat ammattinsa, ja sen sireeni avaisi sille tien vilkkaimmassakin liikenteessä. Laskeuduin polvilleni komisario Palmun viereen ja katselin
mäyräkoiran ruumista. »Jokainen murhaaja tekee virheen», sanoi Palmu vakavasti. »Hänen virheensä oli tämä koira. Näetkö?» Katselin koiraa. Sen lasimaiset silmät tuijottivat minua ilkeästi. Niska oli taipunut jäykästi taaksepäin. Pudistin kysyvästi päätäni. »Sen silmät ovat jääneet auki, se on kuollut äkkiä», sanoi Palmu. »Sen niska on väännetty nurin. Näethän pään luonnottoman asennon. Se on luultavasti ehtinyt haukahtaa vain pari kertaa.» »Rouva Skrof olisi herännyt», väitin vastaan. »Rouva Skrof olisi herännyt — yhdestä pantofontabletista huolimatta», myönsi Palmu. »Mutta hän ei herännyt. Siksi ruumiinavaus saa ratkaista, miksi hän ei herännyt murhaajan tullessa. Mor-
fiinia on vaikea erottaa pantofonista. Niin, tämä murhaaja oli hyvin taitava.» Konstaapeli Ara kurkisti eteisestä huoneeseen. »Täällä on saarnaaja Mustapää. Kielsin häntä tulemasta sisään
ja tulin ilmoittamaan asiasta, kuten komisario määräsi.» Samassa hetkessä kuulimme murharyhmän sireenin äänen. Komisario Palmu katsoi minuun. »Olisit voinut kieltää heitä käyttämästä sireeniä», hän sanoi. »Viiden minuutin kuluttua on koko kaupunginosa talon ympärillä. Ara, juoskaa alas ja pitäkää ihmiset poissa. Minä pidän huolen saarnaajasta.» Menimme eteiseen. Ara oli jättänyt oven auki, ja siitä kurkisteli
sisään vaalea lihavahko mies, jolla oli yllään musta päällystakki
ja päässään musta hattu. »Olen syvästi järkyttynyt tämän surullisen onnettomuuden
takia», hän sanoi. »Rouva Skrof oli seurakuntamme keskeisiä jäseniä. Olen murheellinen, mutta sieluni laulaa samalla kiitoshymniä
siitä, että hänen sielunsa on nyt päässyt ikuiseen Betlehemiin, jossa —.» Viisi miestä oli tullut portaita ylös, ja etsivä Kokki keskeytti
saarnaajan puheen ilmoittautumalla komisario Palmulle. Komisario lähti murharyhmän edellä sisään. Hetken kuluttua
käytävään kuuluivat aivan selvästi Palmun sanat:
»Valokuvattuanne huoneen voitte avata parvekkeen oven. Mutta voi sitä joka astuu parvekkeelle, ennen kuin se on valokuvattu! Se on ainoa paikka, josta voimme saada jalanjäljet... Huoneissa
on juossut jo neljä ihmistä.» Vedin varovasti saarnaajaa kauemmaksi ovesta. Hänen silmänsä
olivat laajentuneet, hän änkytti kauhistuneena:
»En ymmärrä —. Miksi komisario —?» Ja yhtäkkiä, ennen kuin ehdin tehdä mitään, hän syöksyi tiehensä. Komisario Palmu tuli sisältä luokseni. »Kas vain! Siinä meillä on numero yksi, jonka omatunto ei ole
puhdas — ikuisesta Betlehemistä huolimatta.» Laskeuduimme alas. »Minne saarnaaja Mustapäällä oli niin kiire?» kysyi Palmu konstaapeli Aralta. »Saarnaajahan jäi sinne ylös», Ara vastasi hämmästyneenä. Mustapää oli ilmeisesti poistunut takaovesta pihan kautta. Menimme pihaan. »Kaikki kiitos talonmiehelle», Palmu huomautti ivallisesti. »Näin aikaisin aamulla on jo koko piha lakaistu. Eipä silti, jos
jäljet löytyvät, ne löytyvät parvekkeelta.» Katselimme molemmat ylöspäin. Seinää pitkin johtivat katolle
rautaiset palotikkaat. Palotikkaista noin neljän metrin päässä oli
rouva Skrofin pieni parveke. Pihaovesta tuli ulos luoksemme huolestuneen näköinen herra,
joka esittäytyi tuomari Lanteeksi. »Jos komisariolla on aikaa, pyytäisin teitä hetkeksi luokseni», hän sanoi. »Olen rouva Skrofin asianajaja. Minua hermostuttaa
hieman tämä — tämä ikävä tapaus.» Seurasimme tuomari Lannetta hänen työhuoneeseensa. »Miksi kutsuitte lisäväkeä paikalle, komisario?» hän kysyi. »Oliko se — välttämätöntä?» Palmu katsoi suoraan häneen. »Se oli — välttämätöntä», hän myönsi. »Tämä — tämä onneton tapaus sattui erittäin merkillisellä hetkellä», sanoi tuomari Lanne. »Rouva Skrof oli rikas, niin kuin varmaan jo tiedätte. Mutta hänellä oli myös huolia. Lienee parasta, että selitän teille perheen aseman.» Palmu nyökkäsi. »Koetan puhua mahdollisimman lyhyesti. Rouva Skrof oli jo
lähellä viittäkymmentä mennessään naimisiin. Hänen miehellään
oli edellisestä avioliitosta seitsenvuotias tytär. Rouva Skrof ei itse saanut lapsia, ja avioliitto oli onneton. Mies oli nainut hänet rahasta
. Lisäksi hän oli alkoholisti, ja viisi vuotta myöhemmin
hän ampui itsensä. Tämä kaikki jätti tietysti jälkensä neiti Skrofin
kehitykseen. Rouva Skrof on tehnyt parhaansa kasvattaakseen hänestä kunnon ihmisen. Neiti Skrof onkin erittäin kiltti tyttö. Kaksi vuotta sitten hän suoritti hyvin arvosanoin ylioppilastutkintonsa ja kuukausi sitten hän tuli täysi-ikäiseksi. Mutta joissakin asi-
oissa hän on hyvin itsepäinen, ja äitipuolen ja tyttären välillä on
joskus ollut kiivaita riitoja. Ylioppilaaksi tultuaan neiti Skrof
haaveili sairaanhoitajakoulusta tai musiikkiopistosta, mutta rouva
Skrof halusi pitää tytön kotona, sillä hän alkoi käydä sairaalloiseksi. Minun asiani ei ole arvostella rouva Skrofin kasvatustapoja. Hän
oli vanhanaikainen nainen, lisäksi hyvin uskonnollinen. Tyttö
karkasi hänen luotaan pari kertaa. Mutta rouva Skrof oli omalla
tavallaan oikeassa, enkä tiedä, onko tämä nykyaikainen kasvatus
sen parempi. Ennen kuin rupean puhumaan eilisen päivän tapahtumista, on
parasta, että sanon pari sanaa rouva Skrofin toisesta lähimmästä sukulaisesta, nuoresta Lankelasta. Rouva Skrof oli omaa sukua
Langell — tiedättehän. Ja nuori Lankela on suvun musta lammas. Tietenkin hän urheilee - lentää, kuten tiedätte. Mutta hän on kuluttanut neljä vuotta yliopistossa suorittamatta ainoatakaan tutkintoa ja tuhlannut sinä aikana koko perintönsä. Hän ja rouva
Skrof olivat kuitenkin suvun ainoat elossa olevat jäsenet, ja rouva
Skrof oli — valitettavasti — liiankin sukurakas
. Nuori Lankela
oli hänen heikko kohtansa ja rouva Skrof otti hänet avosylin vastaan, kun hän noin vuosi sitten palasi tätinsä luo — kun ei enää saanut rahaa muualta.» »Rouva Skrof on siis jo vuoden ajan elättänyt veljenpoikaansa»,
totesi Palmu. »Rouva Skrof ei koskaan kertonut minulle raha-asioistaan aivan
kaikkea, enkä siis tiedä, miten paljon hän antoi nuorelle Lankelalle. Mutta aivan pieniä summia ne eivät olleet. Rouva Skrof ei kuitenkaan ollut sokea. Hän halusi veljenpoikansa muuttavan elä-
mäntapaansa ja piti avioliittoa siihen parhaana keinona. Tiedän hänen jo kauan ajatelleen asiaa, sillä hän tahtoi tehdä hyvää molemmille nuorille.» Komisario Palmu vihelsi. »Rouva Skrof halusi siis naittaa neiti Skrofin nuorelle Lankelalle?» »Sillä tavalla omaisuuskin pysyisi koossa», jatkoi tuomari Lanne. »Hänellä oli aivan viime aikoina suuri huoli omaisuudesta. Ja tämä
avioliitto olisi ratkaissut kaiken. Neiti Skrof oli kunnon tyttö, ja hänen vaikutuksensa olisi varmasti tehnyt hyvää Lankelalle.» »Entä mitä molemmat nuoret ajattelivat asiasta?» kysyi Palmu. Tuomari Lanne pyyhki silmälasejaan. »Ratkaisu oli tietenkin teoreettinen», hän myönsi. »Mutta ennen kuin tulen siihen, minun on puhuttava lyhyesti eräästä — tjaa
— hyvin epämiellyttävästä puolesta rouva Skrofin asioissa.» »Betlehem-seurakunta ja saarnaaja Mustapää?» arvasi Palmu. Asianajaja nyökkäsi helpottuneena. »Ahaa, tiedätte siis. Yritin monta kertaa varoittaa rouva Skrofia,
mutta tässä asiassa hän oli sokea ja kuuro. Kun hän ennen joulua
tahtoi tehdä uuden testamentin, otin selvää tästä saarnaaja Mustapäästä. Hän on entinen teologian ylioppilas, joka aikoinaan oli erotettu yliopistosta ja matkustanut Amerikkaan. Palattuaan hän
toimi saarnaajana, mutta jäi kiinni epäselvistä raha-asioista,
vaikka siitä ei tullutkaan oikeusjuttua. Sen jälkeen hän perusti tämän Betlehem-seurakunnan. Rouva Skrof sanoi kyllä tietävänsä tuon kaiken. Hän sanoi, että kaikilla suurilla saarnaajilla on ollut raju nuoruus. Mustapäätäkin oli ymmärretty väärin, ihmiset muistelivat hänen vanhoja syntejään, mutta nyt hän oli uudestisyntynyt. Ennen joulua rouva Skrof siis teki testamentin, jossa määrättiin vain melko pieni summa neiti Skrofille ja herra Lankelalle. Kaiken muun sai Betlehem-seurakunta.» »Betlehem-seurakuntako siis perii —?» kauhistui Palmu. Mutta asianajaja kiirehti rauhoittamaan häntä. »Tämä testamentti oli voimassa eiliseen asti. Ette voi kuvitella
iloani, kun rouva Skrof eilen puolenpäivän aikaan tuli luokseni,
pyysi minulta testamentin ja repi sen omin käsin. Hän oli hyvin
vihainen ja sanoi, että hänen silmänsä olivat vihdoinkin auenneet. Syytä hän ei minulle selittänyt, mutta ymmärsin, että saarnaaja
Mustapää pian erotettaisiin Betlehem-seurakunnan johdosta.» »Kuoliko rouva Skrof siis tekemättä minkäänlaista testamenttia?» »Ei suinkaan. Päinvastoin, uusi testamentti oli tehtävä kiireesti. Hän sanoi vihdoinkin tietävänsä mitä tahtoi. Neiti Skrofin oli nyt
heti mentävä naimisiin nuoren Lankelan kanssa. Hän oli valmis
siirtämään jo eläessään heille suurimman osan omaisuuttaan. Mutta jos hän kuolisi, nuoret perisivät hänet sillä ehdolla, että he joko olisivat naimisissa tai menisivät naimisiin parin kuukauden kuluessa hänen kuolemansa jälkeen. Hän oli hyvin innostunut suunnitelmastaan. Tjaa — hän oli omaa sukua Langell —.» »Kummallista», sanoi Palmu päätään pudistaen. »Koetin varovasti selittää hänelle, että tuollainen testamentti
oli juridisesti mahdoton», jatkoi tuomari Lanne. »Rouva Skrof ei
ollut tyytyväinen tähän, hänhän oli aina tottunut saamaan tahtonsa läpi. Lopulta kuitenkin laadimme jonkinlaisen väliaikaisen testamentin, joka määräsi, että hänen omaisuutensa jaettaisiin
kuoleman jälkeen tasan neiti Skrofin ja herra Lankelan kesken.» Asianajaja vaikeni ja pyyhki hermostuneesti silmälasejaan. Sitten hän kumartui eteenpäin ja kuiskasi:
»Komisario, olen levoton neiti Skrofin takia. Miksi hän ei ollut kotona?»",book
"Nyt vasta tajusin, että tuon tuntemattoman neiti Skrofin poissaolo oli koko ajan painanut minunkin mieltäni. Ja asianajaja Lanteen seuraavat sanat saivat minut pelkäämään —. »Jos toinen perillisistä on kuollut ennen testamentin astumista
voimaan, saa eloon jäänyt yksin periä kaiken.» »Testamentti allekirjoitettiin siis eilen?» kysyi komisario Palmu. »Tietysti», vastasi tuomari Lanne. »Rouva Skrof oli jo aamulla
selittänyt avioliittoajatuksensa veljenpojalleen ja saanut tämän
suostumuksen. Lisäksi hän oli luvannut seuraavana päivänä — siis
tänään antaa Lankelalle niin paljon rahaa, että tämä voisi selvittää — tjaa — asiansa.» »Maksaa tanssijatar Iiri Salmian vaivat?» Tuomari punastui hiukan. »On totta, että puhuimme myös Iiri Salmiasta. Minäkin pidin
jotakin — tjaa — huomattavaa rahasummaa sopivana keinona.» »Ehkä palaamme testamenttiin», ehdotti komisario Palmu. »Sain testamentin valmiiksi vasta viiden tienoissa. Noustessani portaita juoksi neiti Skrof minua vastaan hyvin kiihtyneenä. Koetin kysyä mikä oli hätänä, mutta hän vain huusi menevänsä pois,
pois! 'Enkä palaa enää koskaan', hän sanoi, 'en koskaan, vihaan
teitä kaikkia!' Aioin ensin juosta hänen jälkeensä, mutta sitten
ajattelin, että on parempi antaa hänen olla rauhassa. Nuoret
tytöt. Nousin siis ylimpään kerrokseen ja soitin ovikelloa. Rouva
Skrof avasi itse ja oli vihainen ja kiihtynyt. Hän sanoi ilmoittaneensa tytölle ehkä liian äkkiä, että tämän oli mentävä naimisiin Lankelan kanssa. Tyttö oli sanaakaan sanomatta juossut eteiseen,
ottanut päällystakkinsa ja lähtenyt. Mutta kyllä hän tulee takaisin parin tunnin kuluttua, arveli rouva Skrof. Tytön omaa parastahan hän vain tarkoitti. Hän ei voinut käsittää, miten kukaan nuori tyttö saattoi olla ihastumatta Lankelaan. Joka tapauksessa rouva
Skrof luki ja hyväksyi testamentin, ja minä hain todistajiksi neiti
Hallamaan ja talonmiehen rouvan.» »Entä palasiko neiti Skrof?» kysyi komisario Palmu. »Olin niin huolissani hänestä, että vielä illalla soitin rouva Skrofille ja kysyin, oliko tyttö tullut takaisin. Silloin hän ei vielä ollut kotona.» »Ja kello oli silloin?» »Noin puoli yhdeksän. Mutta nyt asia on niin, että neiti Skrof
kuitenkin palasi kotiin eilen illalla!» »Sehän on mahdotonta», hämmästyi Palmu. »Kuitenkin hän palasi», väitti asianajaja. »Tapasin aamulla talonmiehen, ja hän kertoi neiti Skrofin palanneen kotiin kello kymmenen tienoissa, hänen juuri lukitessaan ulko-ovea yöksi. Neiti oli ollut kalpea, mutta rauhallinen. Talonmies jutteli vielä naapuritalon talonmiehen kanssa parikymmentä minuuttia, joten hän olisi varmasti nähnyt, jos neiti Skrof olisi vielä lähtenyt ulos. Voitte kuvitella helpotukseni, kun talonmies tuli kertomaan, ettei neiti Skrof ollutkaan kotona onnettomuuden sattuessa.» Komisario Palmun luettua vielä nopeasti testamentin poistuim me Lanteelta porraskäytävään. Palmu katsoi kelloaan. »Pojille riittää vielä työtä puoleksi tunniksi», hän arveli. »Sitten
ruumis viedään pois ja voimme ruveta tutkimaan huonetta tarkemmin. Koira on jo viety patologian laitokselle. Sitten pojat kehittävät kuvansa ja kirjoittavat raporttinsa. Virallinen kuulustelu pidetään huomisaamuna. Mutta me lähdemme nyt kävelemään kohti
herra Lankelan asuntoa ilmoittaaksemme hänelle sen surullisen uutisen, että hänestä on yhdessä yössä tullut miljonääri. On mielenkiintoista nähdä, miten se vaikuttaa häneen.» Lähtiessämme liikkeelle käytin tilaisuutta hyväkseni esittääkseni omia mielipiteitäni. »Minulla on teoria», sanoin rohkeasti. »En lainkaan hämmästy sitä», sanoi Palmu isällisesti. »Minullakin oli teorioita urani alussa. Oikein hyviä teorioita. Valitettavasti aina vääriä. Mutta ei se mitään. Anna tulla vain.» En välittänyt hänen ivastaan. »On hyvin mahdollista, että rouva Skrof on tehnyt itsemurhan!» Komisario Palmu naurahti. »Poika», hän sanoi. »Unohdat koiran.» »En unohda», sanoin innokkaasti. »Itsemurha on psykologisesti
täysin mahdollinen ratkaisu. Rouva Skrof oli omaa sukua Langell. Ja kaikki Langellit ovat jollakin tavalla hulluja. Eilinen päivä oli
hänelle vaikea. Hän menetti uskonsa Betlehem-seurakuntaan. Hän
koetti järjestää suunnitelmansa uudelleen, mutta tytärpuoli karkasi kotoa. Hän lähestyi koiraa, ainoaa uskollista ystäväänsä, mutta tämä ehkä murisi hänelle. Silloin hän raivostui, hänhän oli hyvin kiivas. Hän väänsi koiralta niskat nurin, otti pantofon-tabletin, avasi kaasuhanan ja meni vuoteeseen.» »Itsemurhan mahdollisuutta minäkin ensin ajattelin», myönsi
Palmu. »Mutta koira —. Onneksi viime yönä ei satanut.» »Satanut?» toistin ymmärtämättä mihin hän pyrki. »Niin, sillä kaikki riippuu nyt siitä, löytyykö parvekkeelta jalanjälkiä. Minä uskon, että jäljet löytyvät. Pieni sade olisi pelastanut murhaajan, silloin olisi ollut mahdotonta todistaa kenen-
kään tulleen yöllä huoneistoon. Parvekkeen ovihan oli ainoa mahdollinen pääsytie. Huoneiston oven erikoislukon avain oli yhä rouva Skrofin yöpöydällä.» Olimme saapuneet komean, aivan uuden talon eteen. Porraskäytävän edessä seisoi sininen Packard-merkkinen urheiluauto. Nousimme hissillä ylimpään kerrokseen. Ovessa oli kaksi nimeä: Kaarle Lankela ja Kurt Kuurna. Kuurnan nimen muistelin myös joskus
kuulleeni. Oven avasi vihaisen näköinen taloudenhoitaja. »Herrat nukkuvat. Mitä asiaa?» Palmu näytti poliisimerkkinsä. Taloudenhoitaja pelästyi. »Tulkaa sisään. Voitte odottaa ateljeessa. Minä herätän herra Lankelan, vaikka hän kyllä suuttuu siitä.» Hän vei meidät isoon huoneeseen, jonka kattoikkunasta aurinko
paistoi kirkkaasti sisään. Katselin ympärilleni. Samassa tiesin, missä yhteydessä olin
nähnyt Kuurnan nimen. Hänellä oli ollut näyttely jossakin pienessä taidesalongissa, ja joku arvostelija oli kirjoittanut, että hän oli tuntenut pahoinvointia poistuessaan sieltä. »Kaikesta himphampusta, mitä elämässäni olen joutunut näkemään —!» Enempää Palmu ei pystynyt sanomaan, vaan vaipui nojatuoliin. »Surrealismia», sanoin minä ja katselin kiinnostuneena ympärilleni. Maalaustelineellä oli isokokoinen taulu, joka näytti olevan vielä kesken. Siinä näkyi lihava miehen vartalo, joka päättyi hevosen päähän. Sen edessä oli herätyskello ja takana idyllinen mai-
sema. »Ranskassa surrealismilla on paljon kannattajia», huomautin. »Tavallisen ihmisen on tietysti joskus vaikea ymmärtää sitä.» Palmu katseli taulua, jossa alaston nainen makasi isossa paistinpannussa, toisessa kädessään flyygeli. Sitten hän peitti silmänsä kädellään. »Mielipuolista!» hän valitti. »No, ainakin tiedämme, mistä etsiä
murhaajaa! Jos minä joutuisin viettämään viikonkin tässä ympäristössä —.» Seinän takaa kuului liikettä. Sitten nuorekas ääni sanoi aivan selvästi:
»Ylös, Kurt! Pollarit ovat jo täällä!» Kymmenen minuutin kuluttua Lankela tuli sisään ateljeen ovesta silkkinen aamutakki yllä ja tohvelit jalassa. Hän oli ollut suihkussa, mutta saattoi huomata, että hänellä oli ankara kohmelo. Tunsin hänet lehtikuvista, hänhän oli esiintynyt taitolentäjänä. Pitkä, vaalea poika, huolettoman näköinen ja viehättävä. Hänen
jäljessään tuli sisään Kurt Kuurna unisena, tulipunainen pyjama
yllään. Hän oli mustatukkainen, hoikka nuorukainen, jolla oli vilkkaat kahvinruskeat silmät ja taiteilijan kädet. Hän aloitti keskustelun. »Mikä suo meille tämän — hauuuu - kunnian näin aikaisin aamulla», hän haukotteli. »Haluan puhutella herra Lankelaa kahden kesken», sanoi Palmu
tiukasti. Mutta Kuurna ei pelästynyt. »Asia on niin, herra konstaapeli», hän sanoi Ja minä näin Palmun
punastuvan suuttumuksesta, sillä komisarion arvonimi on hänelle
tärkeä, »että me olemme niin kuin parihevoset, tai kuin siamilaiset
kaksoset. Missä on Lankela, siellä on Kuurnakin, ja missä Kuurna
on, sieltä ei Lankela ole kaukana. Niin kerrotaan Helsingin paremmissa kapakoissa. Ja jos on kysymys viime yön tapahtumista —.» »Shhh, Kurt», sanoi Lankela. »Tämä on minun asiani, älä sinä sekaannu siihen. »Mutta minä olin kuitenkin asian primus motor, niin kuin vanhan latinan opettajani oli tapana sanoa. Ilman minua sinä et olisi koskaan keksinyt —.» Palmu katsoi hevospäistä miestä esittävään kuvaan ja sitten taas Lankelaan. »Tämä on vakava asia», hän sanoi. Mielestäni Lankela kävi hieman kalpeammaksi. Sitten huomasin
hänen oikean kätensä, jota hän tähän asti oli pitänyt aamutakin
taskussa. Hänellä oli side kädessä. Mieleeni nousi kuva pienestä
koirasta, joka yön pimeydessä kävi murhaajan kimppuun. »Tietysti se on vakava asia», huomautti Lankela hermostuneesti. »En vain käsitä, mistä te näin pian olette saaneet selville, että
minä —.» »Shhh», kuiskasi nyt Kurt Kuurna vuorostaan. »Ole varovainen. Kaikkea, mitä tästä lähtien sanot, voidaan käyttää todisteena sinua vastaan. Kiellä! Kiellä kaikki!» »Älä viitsi nyt laskea leikkiä, Kurt!» sanoi Lankela. »Tietysti se on vakava juttu. Emmehän me enää ole humalassa!» Palmu katsoi ihmetellen toisesta toiseen. »Älkää yrittäkö saada minua uskomaan, että teitte sen humalassa», hän varoitti. »Se oli harkittu teko. Te olette jo puoleksi tunnustanut, olkaa nyt mies ja tunnustakaa loputkin!» Kuurnakin kävi jo vakavaksi. »Mutta ymmärtäkää toki, komisario! Eihän se voinut olla harkittua. Minä sanoin ensin Kallelle: jospa meillä olisi —» »Avainko?» kysyi Palmu. »Ei, vaan hattu!» sanoi Kuurna ihmetellen. »Mitä hemmettiä te lörpöttelette!» huusi Palmu suuttuneena. Silloin nuori Lankela astui aivan hänen eteensä ja sanoi jäykästi: »Ainakaan minä en tallannut kukkia, herra komisario!» Palmun kärsivällisyys oli lopussa. »Herra Lankela», hän sanoi. »Tätinne rouva Alma Skrof on kuollut viime yönä. Nyt ei ole leikinlaskun aika. Olisi parasta, että selittäisitte, missä olitte viime yönä, mitä teitte ja mihin aikaan tulitte kotiin.» Lankela kohotti hitaasti kätensä suulleen. Hetken kuluttua hän
sanoi jäykästi:
»Mutta tätinihän oh eilen vielä aivan hyvissä voimissa. Hän —
niin — hän.» Hän vaipui istumaan ja kalpeni. Hänen huulensakin
olivat valkoiset. Kurt Kuurna vihelsi. »Kuka hänet kuristi?» »Miksi luulette, että joku olisi kuristanut hänet?» kysyi Palmu. »En tiedä. Minusta se on luonnollinen ajatus, kun on kysymys
rouva Skrofistä.» »Te siis myös tunsitte hänet?» Palmu kysyi. »Tapasin hänet muutaman kerran. Eilen viimeksi yritin puhua
hänelle järkeä.» »Te siis tapasitte hänet eilen?» »Kun neiti Skrof oli käynyt täällä kuuden tienoissa », aloitti
Kuurna, mutta Palmu keskeytti hänet. »Ehkä on parasta, että otamme asiat järjestyksessä. Tämä ei ole
virallinen kuulustelu, eikä teidän ole pakko vastata, mutta minua
auttaisi suuresti, jos molemmat kertoisitte eilispäivän ja viime yön
tapahtumat. Ehkä herra Lankela aloittaa, sillä hän kävi jo eilen
aamulla tätiään tapaamassa.» »Tätini soitti eilen aamulla ja kutsui minut luokseen», aloitti
Lankela. »Hän oli lähettänyt Kirstin, tytärpuolensa, kaupungille,
niin että olimme kahden. Hän ilmoitti, että minun oli mentävä
tytön kanssa naimisiin niin pian kuin mahdollista. Sen jälkeen saisin itselleni suurimman osan hänen omaisuuttaan. Kieltäydyin tietysti. Ei minulla ole mitään Kirstiä vastaan, mutta hän ei siedä minua ja — no niin. Mutta olin pahassa pulassa. Minulla on paljon
vekseleitä ja täti sanoi lopettavansa kaikki avustukset. Ja lopuksi — no niin —.» »Kalle-parka on heikko luonne», huomautti Kurt Kuurna. »Vaikka enpä tiedä, jos minulle tarjottaisiin kahtasataatuhatta
markkaa —.» Komisario Palmu katsoi häneen ja hän vaikeni. »Se on totta», sanoi Lankela. »Tätini otti tosiaan kaksisataatuhatta markkaa laatikostaan ja sanoi, että tänään saisin hakea ne ja - ja järjestää asiani.» »Tarkoitatteko, että tädillänne oli kaksisataatuhatta markkaa
pöytälaatikossaan?» kysyi Palmu epäuskoisesti. »Hän piti usein suuria summia kotonaan. Hän piti rahan näkemisestä. Tämän summan hän sanoi oikeastaan tarkoittaneensa Betlehem-seurakuntaa varten. Mutta hän oli tullut toisiin ajatuksiin.» »Te siis lupasitte mennä naimisiin neiti Skrofin kanssa?» »Tätini varmaan sai sen käsityksen», myönsi Lankela. »Mutta
oikeastaan lupasin vain aloittaa uuden elämän. Asiani ovat siinä
kunnossa, että ymmärsin itsekin, että elämänmuutos oli välttämätön. Minulla oli eräs — ehkä tyhmä suunnitelma — mutta se epäonnistui. Ja ehkä niin oli paras. Lähdin tätini luota vähän vailla kaksitoista ja mieleni oli vähän
musta. Otin auton ja ajoin maalle. Kello yhdeksän palasin Helsinkiin ja hain Kurtin. Päätimme viettää vielä viimeiset juhlat ja soitimme joukon kokoon. Hotelli Helsingissä on hauska pikkusali, jossa voi tanssiakin, ja saimme jatkoaikaa kolmeen asti.» »Minäkin tahtoisin välillä puhua», huomautti Kurt Kuurna. »Ja tämän loppujutun minä tiedän vähintään yhtä hyvin kuin Kallekin.» »Selittäkää ensin käyntinne rouva Skrofin luona», huomautti Palmu terävästi. »Ah niin, sen olin jo vähällä unohtaa. Asia on niin, että maalasin ahkerasti koko iltapäivän. Puoli kuuden aikaan minua häiritsi ovikellon soitto. Siellä oli neiti Skrof, joka kysyi hyvin vihaisena
Kallea. Sain lopulta hänet kertomaan, että Kalle oli luvannut mennä naimisiin hänen kanssaan. Mutta hän ei tahtonut. Hän vihasi Kallea, hän vihasi tätiä, hän vihasi minuakin, hän vihasi kaikkia
miehiä ja oli hyvin onneton. Hän kertoi poistuneensa tätinsä luota ja aikovansa ansaita itse elatuksensa. Hän aikoi aluksi mennä asumaan erään entisen luokkatoverinsa luokse, joka on sairaanhoitaja. Minä sanoin että hän teki viisaasti ja lainasin hänelle aluksi vähän
rahaa. Minulla on hellä sydän.» »Mutta miten satuitte käymään rouva Skrofin luona?» kysyi
Palmu. »No, tyttö meni ja vei inspiraationi mukanaan», valitti Kuurna. »Lähdin ulos. Mieleeni tuli rouva Skrof ja päätin mennä hänen
luokseen puhumaan järkeä. Kovin vanhanaikaista ruveta naittamaan kahta nuorta ihmistä vastoin heidän tahtoaan! Ajattelin myös kysyä, halusiko hän tukea Suomen nuorta taidetta ostamalla
minulta jotakin. Ajattelin lähinnä tauluani nimeltä Kiusaus.» »Mitä?» kysyi Palmu epäuskoisesti. Nuori Kuurna viittasi tauluun, jossa alaston nainen lepäsi paistinpannussa flyygeli toisessa kädessään. »Kuvittelitteko tosiaan, että rouva Skrof —», änkytti Palmu. »En, en lainkaan», myönsi Kuurna. »Mutta se oli hyvä tekosyy. Noin seitsemältä ehdin hänen luokseen ja jouduin keskelle pikku
riitaa. Rouva Skrof tuli itse avaamaan ja koetti rauhoittaa Paroonia,
joka haukkui hirveästi. Saarnaaja Mustapää istui tuolillaan sen näköisenä, kuin olisi kerrankin saanut Herran kuritusta.» »Odottakaahan hetki», keskeytti Palmu. »Koiran nimi oli siis
Parooni?» »Niin juuri. Harvinaisen viehättävä ja ystävällinen koira. Koetti
purra minua jalkaan.» »Jäikö saarnaaja Mustapää sinne vielä teidän lähdettyänne?»
kysyi Palmu. »Ei suinkaan», vastasi Kuurna. »He olivat ilmeisesti jo keskustelleet asiastaan. Te tuhoatte koko minun elämäntyöni', sanoi Mustapää. 'Jumala rankaisee teitä, rouva Skrof.' Sitten vanha rouva heitti hänet ulos ja kielsi häntä milloinkaan palaamasta silmiensä eteen.» »Entä oma keskustelunne rouva Skrofin kanssa?» »Puhuin ensiksi raha-asioista. Katsokaahan, komisario, minä
olen Jyväskylän Kurströmejä, niin että eukko oli kohtelias minulle.» »Se selittää kaiken», sanoi komisario Palmu katsellen ympärilleen ateljeessa. »Niin, meidän sukumme aateloitiin jo 1600-luvulla. Joku hullu
esi-isäni lainasi hevosensa Kustaa Aadolfille kolmikymmenvuotisessa sodassa, niin että kuningas pelasti henkensä ja esi-isäni menetti kiireesti omansa. Vaikka rouva Skrof ei voinut sietää minua, minä olin hänelle kuitenkin vapaaherra Kurström-Kuurna. Langellit
aateloitiin vasta viime vuosisadalla —.» »Saitteko rahaa rouva Skrofilta?» keskeytti komisario Palmu
epäkohteliaasti. »En, enkä odottanutkaan», myönsi Kuurna. »Rouva Skrof valitti, että ajat olivat vaikeat. Naisparka, häntä verotettiin viime vuonna vain miljoonan vuosituloista! En kuitenkaan maininnut
hänelle siitä, vaan rupesin puhumaan Kallesta ja Kirstistä — neiti
Skrofista, tarkoitan. Mutta eukko ei ollut kovinkaan puhelias. Ymmärsin kuitenkin, että hän oli jo tehnyt testamentin heidän hyväkseen ja että heidän olisi mentävä naimisiin. Sitten hän kysyi, tunsinko Iiri Salmiaa.» »Kurt!» varoitti Lankela. »Täytyyhän siitä kuitenkin puhua», huomautti Kuurna. »Älä
ole hupsu, Kalle. Rouva Skrof kysyi minulta suoraan, luulinko
Iiri Salmian tyytyvän kahteensataantuhanteen. Hän oli kuulemma luvannut Kallelle sen summan ja rahat odottivat jo hänen pöytälaatikossaan.» »Kaksisataatuhatta on paljon rahaa», huomautti Palmu puoleksi
itsekseen. »Teidän käyntinne oli siis turha, herra Kuurna?» »Konstaapeli — anteeksi, komisario — ymmärsi aivan oikein»,
sanoi Kuurna ihailevasti. »Käyntini oli turha, lähdin kotiin. Matkalla kävin ottamassa pienen ryypyn Kämpin baarissa. Yhdeksältä Kalle palasi kotiin. Tulimme siihen tulokseen, että elämänmuutos oli edessä ja että pienet lopettajaisjuhlat olisivat paikallaan. Hotelli Helsingin kerhohuoneistossa aika kului tavalliseen tapaan, ja
huomasimme lopulta kumpikin, että olimme kuluttaneet nuoruutemme kultaiset vuodet hölmöjen ja juoppojen seurassa. Niin että kun kello läheni kolmea —». »Te siis viivyitte seurassa puoli kymmenestä illalla kolmeen asti yöllä?» kysyi Palmu. »Voitteko todistaa sen?» »Meillä on noin kaksikymmentä todistajaa siihen», vastasi Kuurna. »Herra Lankela, voitte siis vakuuttaa, että puoli kymmenen ja kolmen välillä ette poistunut Hotelli Helsingistä?» kysyi Palmu tiukasti. »En poistunut», vakuutti Lankela. Toverukset vaihtoivat keskenään katseen. »Tai oikeammin, Kurt ja minä poistuimme jo noin viittä vailla kolme yöllä, vähän ennen kuin vieraamme.» »Miten te sen selitätte?» kysyi komissaari. Kuurna kiirehti vastaamaan:
»Katsokaahan, komisario, me kyllästyimme seuraamme. Ja jos
olisimme kaikki yhdessä lähteneet pois, olisivat muut tietysti halunneet tulla ateljeehen jatkamaan juhlia. Siksi lähdimme ennen muita ja nousimme Kallen autoon. Kalle tunsi itsensä kuitenkin vähän epävarmaksi ja päätimme levähtää hiukan Esplanaadilla. Menimme puiston penkille istumaan. Oli jo melkein valoisaa -.» »Totta puhuen, olimme hieman humalassa», huomautti Lankela. »Hieman humalassa?» toisti Kuurna. »Me olimme juovuksissa kuin simpanssit. Me aloimme keskustella — naisista tietysti. Ja tästä elämänmuutoksesta. Ja sitten me kävelimme vähän. Sillä tavalla jouduimme Runebergin patsaan eteen. Sen ympärillä kukoistivat kevään kukat ja pieni lintu lauloi puussa ja me tunsimme itsemme huonoiksi ihmisiksi.» »En ihmettele», sanoi komisario Palmu. »Älkää tuomitko, ettei teitä tuomittaisi, sanoi saarnaaja Mustapää», huomautti Kuurna. »Joka tapauksessa meille tuli halu kaunistaa kansallisrunoilijan patsasta. Ja juuri silloin astui Kämpin
ovesta ulos joku herrasmies. Ja minä sanoin Kallelle: 'Jospa meillä
olisi hattu — kaunis hattu!' Ja me kiruhdimme tuon herrasmiehen
luokse ja minä otin hatun hänen päästään ja annoin sen Kallelle. 'Kiitos', sanoi Kalle ja kiipesi Runebergin patsaaseen. Se oli helpommin sanottu kuin tehty —.» »Minä en tallannut kukkia», huomautti Lankela. »Ei, Kalle ei tallannut kukkia», todisti Kuurnakin. »Hetken kuluttua Runebergin päässä oli hattu. Mutta se herrasmies kävi levot-
tomaksi. Hän löi Kallea kepillään ja vaati, että Kalle hakisi hatun hänelle takaisin. Lopulta hän yritti itse kiivetä ylös, mutta hän putosi keskelle kauniita tulppaaneja. Juuri sillä hetkellä näimme poliisin lähestyvän. 'Kenen hattu se on?' huusi konstaapeli vihaisesti. 'Se on minun hattuni', huusi herrasmies nousten seisomaan ja tallaten koko ajan tulppaaneja. Silloin poliisi nosti hänet takaisin hiekkakäytävälle. Poliisi varmaan luuli tuon herramiehen itse vieneen hattunsa Runebergin päähän. Meille hän sanoi vain, että oli aika mennä nukkumaan. Ja me nousimme Kallen autoon ja ajoimme tiehemme.» »Sen jälkeen palasitte siis suoraan kotiin?» »Oikein arvattu», vakuutti Kuurna. »Kellosta en tosin tiedä, mutta aurinko paistoi jo iloisesti ja pienet linnut lauloivat. Siinä kaikki.» Palmu nousi seisomaan ja käveli hetken edestakaisin. »Koko juttu on täysin järjetön», hän sanoi sitten. »Ehkä juuri siksi se tuntuu todelta- Te, herra Kuurna, voitte siis vakuuttaa olleenne yhdessä herra Lankelan kanssa siihen saakka, kun menitte
nukkumaan?» »Aivan oikein», vakuutti Kuurna. »Ehkä saan käyttää puhelinta?» sanoi Palmu rauhallisesti. Lankela lähti heti opastamaan häntä. Palmu palasi vasta neljännestunnin kuluttua. Hän oli hyvin vakava. »Poliisi vahvistaa todeksi juttunne, hyvät herrat», hän sanoi. »Aikanaan saatte vastata seurauksista. Mutta nyt asiaan: herra Lankela, teidän tätinne kuoli viime yönä kaasumyrkytykseen. Aluksi se näytti tapaturmalta, mutta nyt on selvää, että kysymyksessä on
harkittu murha. Mainitsemanne kaksisataatuhatta markkaa ovat hävinneet tätinne pöytälaatikosta, sain siitä juuri tiedon. Pelaatteko tennistä, herra Lankela?» »Käyn Tennishallissa pelaamassa kolme kertaa viikossa», Lankela vastasi hämmästyneenä. »Entä te, herra Kuurna?» Kuurna pudisti päätään. »Minun täytyy pyytää teitä antamaan minulle tenniskenkänne,
herra Lankela», sanoi Palmu. Lankela lähti huoneesta ja palasi parin minuutin kuluttua
tyhjin käsin. »Olen tainnut jättää kengät pukulokerooni Tennishalliin», hän sanoi. »Tavallisesti kuljetan ne mukanani, mutta tällä kertaa olen
nähtävästi jättänyt ne sinne.» »Tennishallissa siis. Lokeron numero?» »Numeroa en muista. Mutta kyllä ne siellä tietävät, jos vain sanotte nimeni.» Komisario Palmu poistui uudelleen puhelimeen. Hetken kuluttua hän palasi ja pysähtyi aivan Lankelan eteen. »Vielä yksi kysymys. Missä vahingoititte kätenne viime yönä?» Työntäen sidotun kätensä aamutakin taskuun Lankela vaipui
tuolille. Sitten hän kohotti epävarman katseensa komisarioon. »Sitä te ette saa koskaan tietää», hän sanoi uhmaavasti. Palmu kohautti olkapäitään. »Hyvä on, hän sanoi. »Olen määrännyt, että teidän luonanne pidetään kotitarkastus. Etsivät saapuvat parin minuutin kuluttua. Kukaan ei saa poistua huoneistosta.» Hän vaikeni sekunniksi ja jatkoi sitten hyvin hitaasti:
»Teitä kumpaakin kiinnostaa ehkä kuulla, että neiti Skrof palasi eilen illalla kotiinsa.» Kuurna hyppäsi seisomaan silmät mustina kauhusta. »Siinä tapauksessa —. Onko neiti Skrof siis myös —?» Hän ei lopettanut kysymystään. Komisario sanoi vähän lempeämmin:
»Ei, hän ei ollut yötä siellä. Kukaan ei tällä hetkellä tiedä, missä hän on, ja siksi pyytäisin teitä, herra Kuurna, antamaan minulle hänen nykyisen osoitteensa.» »Hän jätti tosiaan minulle osoitteensa eilen», Kuurna myönsi. »Neiti Pihlaja, Vuorikadulla se kai oli.» Hän otti muistikirjan taskustaan. »Siinä on osoite. Olkaa varovainen, kun menette sinne, komisario. Hän on hyvin vaarallinen ja vihaa kaikkia miehiä.» Ovikellon soitto ilmoitti, että murharyhmä oli saapunut. Komisario Palmu avasi oven. »Tervetuloa, pojat», hän sanoi. »Koettakaa toimia nopeasti. Minun täytyy nyt mennä. — Herra Lankela, etsivien lähdettyä voitte mennä tapaamaan tuomari Lannetta. Hän haluaa varmaan keskustella kanssanne raha-asioista.» Palmu painoi hatun päähänsä ja veti minut mukaansa. Otimme taksin ja ajoimme Kuurnan antamaan osoitteeseen Vuorikadulle. »Jäljet siis löytyivät», huomautin istuessamme autossa. »Parvekkeelta niitä oli yritetty pyyhkiä pois. Mutta sekä sieltä
että katolta saatiin pari erittäin selvää jälkeä. Melkein varmasti
tenniskengät. Ja mikä parasta, löytyi myös verta. Se oli vanha
koira, mutta sen hampaat olivat vielä terävät. Koiran niska oli
muuten väännetty poikki.» »Entä sormenjälkiä? kysyin innokkaasti. »Ei, tämä murhaaja oli kylmäverinen. Hän ei hetkeksikään ottanut käsineitä kädestään — koiran puremasta huolimatta.» Me molemmat ajattelimme nuoren Lankelan sidottua kättä. »Mutta täytyihän sieltä löytyä sormenjälkiä», väitin. »Tietysti sieltä löytyi sormenjälkiä», sanoi Palmu katkerasti. »Sinun ja minun ja Aran ja talonmiehen rouvan ja neiti Hallamaan
ja nuoren Lankelan ja neiti Skrofin ja tuomari Lanteen ja taiteilija
Kuurnan ja saarnaaja Mustapään ja yleensä kaikkien, jotka tässä
jutussa ovat mukana. Ne eivät todista yhtään mitään.» Olimme perillä. Mutta emme tavanneetkaan neiti Skrofia. Hyvin uninen nuori nainen avasi oven parin kellonsoiton jälkeen. Kävi ilmi, että hän oli ollut sairaalan yövuoroissa koko viikon. Kuultuaan asiamme hän myönsi, että neiti Skrof oli tosiaan tullut
illalla hänen luokseen ja kertonut lähteneensä pois kotoa. Hän oli
ollut hyvin väsynyt ja neiti Skrof hyvin kiihtynyt. Hän oli mennyt
vuoteeseen ja antanut avaimensa neiti Skrofille. Tämä oli puoli kymmenen aikoihin lähtenyt kävelemään ja palannut vasta yhden aikaan. Silloin he olivat yhdessä keittäneet teetä ja jutelleet pari tuntia neiti Skrofin tulevaisuudesta. Mutta yön nukuttuaan tämä
oli tullut järkiinsä ja lähtenyt takaisin kotiinsa noin neljännestunti sitten. Jolloin neiti Pihlaja oli mennyt takaisin nukkumaan. Rantakadun 8 A-portaan oven edessä odotti noin viidentoista
ikäinen koulupoika. Katselijat olivat jo poistuneet. Poika tuli meitä vastaan noustessamme autosta. »Kirsti tuli äsken, hän on meillä nyt», hän ilmoitti innokkaasti komisario Palmulle. »Minä olen Pentti Lanne. Näin komisarion aamulla, mutta sitten minun piti mennä kouluun. Nyt minulla on
ruokatunti.» »Ja neiti Skrof on siis teillä?» Palmu hymyili ystävällisesti pojalle. »Joo. Ja minä tiedän, mitä tietä murhaaja tuli», oli pojan yllättävä vastaus. »Kuka on puhunut murhasta?» Palmun ääni oli vihainen. »Ei kai dekkarit
kiipeäisi pitkin tikapuita ja kattoja ja hakisi
jalanjälkiä parvekkeelta, ellei murhasta olisi kysymys», vastasi poika. »Niin hölmö minä en sentään ole!» »Hyvä on», päätti komisario. »Neiti Skrof saa odottaa hetken. Tulehan nyt ja näytä, mitä tarkoitat.» Ymmärtääkseni itseäni ja tiettyjä elämänvalintojani minun täytyy luultavasti aloittaa tarinani syntymästäni. Synnyin 18. heinäkuuta 1985 Oulussa ja olin perheeni kuopus. Minulla oli kaksi vanhempaa sisarta Raisa-Maria ja Tellervo. Vanhin siskoni oli syntyessäni kuusivuotias. Vanhempani olivat muuttaneet läheisiltä maaseuduilta Ouluun 1960- ja 1970-luvuilla. Äitini kävi Oulussa koulua ja isäni suoritti asepalveluksensa Oulun Hiukkavaaran varuskunnassa 1960-luvun lopulla. Isäni työskenteli eläinlääkärin tarkastusapulaisena ja äitini siivousalalla. Perheessäni elettiin tavallista suomalaista perhe-elämää, ja välimme toisiimme olivat läheiset. Varhaisista lapsuudenmuistostani mieleeni tulee vierailumme isäni vanhempien mökillä. Isovanhempieni ja isäni kotitalo sijaitsi tiettömien teiden takana Pohjois-Pohjanmaan ja Kainuun rajamailla. Pappani oli alkanut rakentaa hirsimökkiä heti sotien jälkeen. Mökki oli lähellä järvenrantaa, jota ympäröi kaunis havumetsä ja laajat pellot. Pihassa oli kaivo, sauna, navetta ja ulkohuussi. Saatavilla oli ravinnosta lähtien kaikkea mitä elämiseen tarvitsi. Pappani oli sankarini. Iltaisin hän kertoi sotatarinoita, joista monet sijoittuivat jatkosotaan. Hän oli liittynyt vapaaehtoisena latupartioon vihollislinjojen taakse. Partio oli saanut tehtäväkseen vangita vihollisen puolelle loikanneen entisen suomalaisen rajakersantin. Tehtävä oli epäonnistunut ja pappani oli haavoittunut putkimiinasta jalkoihin, selkään ja päähän. Hän oli ”kokenut jermu”, kuten häntä eräässä veteraanihaastattelussa kuvailtiin. Näistä kertomuksista innostuneena selasin kirjahyllystä isäni sotakirjoja. Erityisesti Rintamaelämää ja Lapin sota -kirjat ovat jääneet mieleeni. Pappani luona kahlasin läpi Suomi sodassa, Taisteleva JR 9, Törnin jääkärit ja Kun kansa taisteli -kirjat. Joskus käytin enemmän aikaa sota- kuin koulukirjojen lukemiseen. Ihailin isäni valokuva-albumista hänen mustavalkoisia armeijakuviaan ja kyselin armeijasta kaiken mahdollisen. Olin haltioitunut valokuvista enkä usein voinut muuta ajatellakaan kuin sotilaita ja armeijaa. Kun vartuin, kiinnostukseni sotaa ja sotilaallisuutta kohtaan vain kasvoi. Lukuintoni ei ollut perheessäni mitenkään ihmeellistä, sillä meillä luettiin ja kirjoitettiin melko paljon. Pitäydyin lähes kokonaan tietokirjallisuudessa enkä välittänyt paljon kaunokirjallisuudesta. Kun jouduin tekemään ala-asteen luokilla kirjaesittelyitä, valitsin useimmiten nopeasti ja helposti luettavia teoksia. Pidin kiinni kiinnostuksestani sotahistoriaan enkä halunnut minkään tulevan sen väliin. Sotakirjoista opin niin sanotusta talvisodan ihmeestä ja kesän 1944 ratkaisutaisteluista. Halusin tietää sotilaista, jotka olivat kokeneet nämä. Yksittäisten rintamasotilaiden kertomukset ankarista taisteluista ja elämästä sodanjälkeisessä Suomessa kiinnostivat minua erityisesti. Kirjojen sankaritarinat vetosivat minuun voimakkaasti ja aloin tuntea eräänlaista henkistä yhteyttä elossa oleviin sotaveteraaneihin. Heistä oli tullut sankareitani ja keräämäni tiedon perusteella sodassa taistelleet pappani olivat osa Suomen sotahistorian sankaritarinaa. Jos piti valita ystävien ja kirjojen välillä, valitsin mieluummin sotakirjan. Niinpä minulla ei ollut juuri lapsuudenystäviä. Jari oli heistä ainoa, johon olin jo tutustunut päiväkodissa. Hän oli ystäväni läpi ala-asteen ja koulussa olimme useimmiten yhdessä. Viidennellä luokalla luokan isoin poika Jiri alkoi nimitellä minua ja Jaria homoksi, mitä hän jatkoi kuudennen luokan loppuun saakka. Noihin aikoihin Jari alkoi lintsata säännöllisesti koulusta. Joskus hän oli viikkoja pois. Kerran sovimme, että lintsaisimme yhdessä ja tapaisimme aikaisin aamulla Oulun pääkirjastolla. Viime hetkellä kuitenkin luistin sopimuksestamme. Viidennen luokan keväällä Jari alkoi käydä koulua taas normaalisti. Aina kun Jiri kohdisti vihansa jompaan kumpaan meistä, emme vastanneet hänen solvauksiinsa. Skinivalkoinen Suomi
12-vuotiaana sain ensimmäisen kerran kuulla skinheadeista. Ensin kuulin heistä luokkatovereiltani, sitten Jarilta ja lopuksi televisiosta. Kotonani skineistä ja heihin liittyvistä ilmiöistä ei juuri keskusteltu Heitä pidettiin moottoripyöräjengien tapaisena lahkona, joiden toimintaan tavallinen kansalainen ei lähtisi mukaan. Vielä 1990-luvulla skinheadit olivat tuore ilmiö. Eräänä koulupäivänä yksi luokkani pojista tarttui Jaria selän takaa kiinni. Poika sanoi Jarin olevan skini, koska oli nähnyt hänet aiemmin metrohousuissa ja pilottitakissa. En ollut varma, pitikö väite paikkaansa eikä se selvinnyt minulle myöhemminkään. Kun olimme kerran Nallikarissa lähellä kylpylähotelli Edeniä, kapusin Jarin kanssa rannalla olleeseen torniin. Huomasin ison spreijatun hakaristin, jota osoitin hänelle. Sanoin Jarille, etteivät hakaristit olleet hyvästä, mutta hän oli eri mieltä. Jari sanoi pitävänsä hakaristeistä ja olevansa yksi heistä eli natseista. En tiedä, pyrkikö Jari järkyttämään minua ajatuksellaan vai oliko hän tosissaan. En vielä ymmärtänyt, mitä tai keitä natsit edes olivat Olin varma, ettei hänelläkään ollut siitä kunnollista käsitystä. Jätin Jarin ajatukset omaan arvoonsa emmekä enää keskustelleet asiasta. Olin autuaan tietämätön siitä, että maassamme oli jo useita vuosia vaikuttanut runsaslukuinen ja väkivaltainen skiniliike. Keväällä 1998 katsoin sattumalta televisiosta Skinivalkoiseksi Suomeksi nimetyn dokumentin. Myöhemmin tuntemissani skinipiireissä dokumentti ja siinä mukana olleet olivat nousseet kulttimaineeseen. Ohjelmaa pidettiin heidän piireissään asiallisena ja sen uskottiin lisänneen liikkeen suosiota. Dokumentissa esiintyneiden skinheadien isänmaalliselta vaikuttavat kommentit ja kunnioitus sotaveteraaneja kohtaan tekivät minuun vaikutuksen. Mietin, että ”ehkä he olivat hyvillä asioilla liikkeellä”. Dokumentilla oli lopulta vaikuttava merkitys, kun aloin ymmärtää mitä tai keitä skinheadit olivat. Juuri näihin aikoihin, kun skinheadit olivat luokallani keskusteluaiheena, ala-asteellemme tuli oppilaaksi mustaihoinen ghanalaistyttö. Hän sai useimpien päät kääntymään, sillä oli erikoista nähdä koulussamme afrikkalainen oppilas. Luullakseni hän oli ala-asteemme ensimmäinen tai yksi ensimmäisistä mustaihoisista maahanmuuttajaoppilaista. Ghanalaistyttö kiinnosti minua, mutta en keksinyt mitään lähestymistapaa häntä kohtaan. Aloin muiden poikien tavoin kiusata häntä. Välitunnilla minä ja muut luokkani pojat nimittelimme häntä ”mutuksi”. Myöhemmin häpesin kiusaamista, mutta en ollut valmis ottamaan siitä vastuuta ja kohtaamaan tekoani. Lopulta erään välitunnin aikana tytön opettaja otti minut ja napakkaan puhutteluun. Hän kehotti minua lopettamaan ja muistutti, että kaikki ihmiset olivat samanarvoisia eikä koulussa hyväksyttäisi ihonväriin perustuvaa kiusaamista. En voi sanoa, että olisin kiusannut tyttöä rasistisin perustein. Kiusasin häntä, koska muutkin pojat kiusasivat. En muista yhtäkään oppituntia tai luentoa, jossa oppilaille olisi kerrottu rasismista. Syrjintää koulussa oli ilmennyt jo aiemminkin, lähinnä ryssävihan muodossa. Aiheesta puhuttiin vasta, kun kiusattu ghanalaistyttö kertoi kiusaamisestaan vanhemmilleen ja opettajalleen. Tähän saakka rasismi oli ollut tabu. Nuorena poikana herännyt innostus pappani sotakertomuksista jatkui teini-iässäni. Kun olin tutkinut Suomen sodat, paneuduin ensimmäisen ja toisen maailmansodan sekä erityisesti natsi-Saksan historiaan. Kirjoittelin vihkoihini tarkkoja muistiinpanoja maailmansotien tärkeimmistä tapahtumista ja päivistä. Aloin kerätä sanomalehtiartikkeleita natseista, holokaustista, maailmansotien taisteluista ja muusta aiheeseen liittyvästä. Luin tarkasti kaiken. Kun en lukenut, katselin televisiosta kaikki mahdolliset dokumentit, joissa käsiteltiin näitä aiheita. Joskus nauhoitin ne videokasetille, jotta voisin katsella niitä myöhemminkin. Tein mielestäni tarkkaa tutkimustyötä. Tunnistin itsessäni joitakin militaristisia piirteitä ja olin ylpeä niistä. Ihailin kaikkea sotilaallisuutta mutta en ideologioita. Pidin natsismia kaukaisena ja vieraana aatteena. Mitä syvemmin tutkin natsismin historiaa, sitä enemmän uusnatsit ja heihin liittyvät aiheet tulivat vastaani. Aloin tutkia natsi-Saksan lisäksi myös uusnatsiliikkeitä ja rasismia. Aloin kahlata läpi heitäkin koskevia sanomalehtiartikkeleita ja muita kirjoituksia. Televisiossa esitettiin samaan aikaan dokumentti Euroopan äärioikeistosta. Pitkässä dokumentissa esiteltiin saksalaisia ja tanskalaisia uusnatseja, Ranskan, Itävallan ja Italian äärioikeistopoliitikkoja sekä brittiläinen holokaustin kieltäjä ja natsi-Saksan historiaa kaunisteleva David Irving. Dokumentti antoi tutkimuksilleni uuden suunnan. Siinä esitetyt miehet olivat Hitlerin ja natsien ”perillisiä”, tai sellaisina heitä ainakin pidin. Ohjelma oli omiaan lisäämään kiinnostustani äärioikeistoa kohtaan. Dokumenttia katsellessani havaitsin, että liike on voimissaan Euroopassa. Äärioikeisto vaikutti houkuttelevalta ja miltei nostalgiselta liikkeeltä, jolla oli laaja kannatus. Sen edustajat vaikuttivat sanavalmiilta, kun he antoivat ratkaisujaan Euroopan moninaisiin maahanmuuttokysymyksiin. Ohjelmassa esiintyneillä uusnatseilla ja äärioikeistopoliitikoilla oli kaikilla sama viesti: ulkomaalaisista oli päästävä eroon. Luin tietokirjallisuutta uusnatseista ja kirjoitin lukemastani tarkat muistiinpanot, jotta olisin asioista mahdollisimman hyvin perillä. Usein tein kotiläksyt kiireellä, jotta voisin keskittyä loppupäivän todellisten kiinnostuksieni tutkimiseen. En enää saanut uusnatseja mielestäni ja halusin tietää enemmän. Vanhempani olivat panneet merkille kiinnostukseni sotahistoriaan ja isäni joskus ihmetteli, luinko ollenkaan koulukirjoja. Vakuuttelin, että koulussa meni hyvin ja läksyt oli aina tehty. Harvoin vanhempani kuitenkaan kyselivät mitään lukemisistani, vaikka isäni usein selasi lainaamiani kirjoja. Vanhempieni mielestä harrastukseni oli turvallinen ainakin siinä mielessä, etten ollut altistunut uudessa kouluympäristössä erilaisille houkutteille, kuten tupakalle ja alkoholille. Heille olin kunnollinen poika, joka ei viikonloppuisin etsinyt kaupungilta huvitusta ja jännitystä ja jonka toiminta ei kasvattanut heille harmaita hiuksia. Kun äärioikeisto-kiinnostukseni oli juuri herännyt, tapahtui samaan aikaan myös jotain aivan päinvastaista. Olin ystävystynyt pian yläasteen alettua minua kaksi vuotta vanhemman Adeemin kanssa. Hän oli tullut perheineen pakolaisena Suomeen Pohjois-Irakista ensimmäisen Persianlahden sodan jälkeen vuonna 1991. Vierailin hänen kotonaan aina silloin tällöin koulun jälkeen. Joskus katselimme elokuvia ja arabiankielisiä televisio-ohjelmia. Kävimme yhdessä lenkillä, kuntosalilla ja pelasimme myös jalkapalloa, jota olin hyvin nuoresta lähtien harrastanut. Adeemin perhe omisti ravintolan ja vaikutti elävän tavallista elämää, joka ei juuri poikennut suomalaisista perheistä. Islamilainen tai irakilainen kulttuuri ei näkynyt kovin vahvasti perheen ulkopuolelle. Minulle on jäänyt mieleen perheen vieraanvaraisuus ja ystävällisyys. Adeem kertoi minulle myös islamista. En ollut saanut uskonnollista kasvatusta, joten hänen kertomuksensa vaikuttivat mielenkiintoisilta. Mietin tuolloin ensimmäistä kertaa islamia vakavammin. Asian huomattuaan Adeem sanoi aina leikillään, että ”islam olisi sinulle tosi hyvä uskonto ja sinusta tulisi hyvä muslimi.” Adeemin sanat eivät kummastuttaneet minua, koska tunsimme toisemme jo melko hyvin. Adeem saattoi tulkita, että oma-aloitteellisuuteni islamin tutkimisessa olisi ollut kiinnostusta kääntyä muslimiksi. Ehkä hän halusi leikkimielisesti kannustaa minua kääntymään. Uskon Adeemin myös yrittäneen kertoa, että hän oli hyväksynyt minut ystäväkseen. Ensimmäiset natsikontaktit Vaikka Adeem saattoi odottaa minusta hyvää muslimia, aloin ystävyytemme aikana tuntea kasvavaa mielenkiintoa natsismia ja Hitleriä kohtaan. Koraanin sijasta luin kirjastosta lainaamaani Adolf Hitlerin Taisteluni -kirjaa ja kirjoitin siitä muistiinpanoja vihkooni. Pidin kirjaa muiden kirjastosta lainaamieni sotakirjojen joukossa pienessä kirjahyllyssäni. Tuolloinkaan lukemiseni ei herättänyt vanhemmissani huolta. He uskoivat, että natsijohtajan saneleman kirjan lukeminen oli vain osa toista maailmansotaa koskenutta kiinnostustani. Vain kerran isäni kysyi, kuinka saatoin lukea Hitlerin Taisteluni-kirjaa. ”Eikö se ole tylsää luettavaa, aivan kuin lukisi puhelinluetteloa”, isäni totesi. Välillä leikittelin ajatuksella, millaista olisi olla natsi. Olin avannut mieleni aatteelle ja uskoin tietäväni siitä kaiken. Loputtoman natsi-ideologian tutkimisen jälkeen aloin miettiä, millaista olisi tuntea ”oikeita” aateveljiä ja natseja. Sain ensimmäisen kerran ajatuksen etsiä yhteyksiä äärioikeistoon. Pian päädyin selailemaan englanninkielisiä uusnatsien verkkosivuja. Löysin brittiläisten ”Combat 18” -verkkosivujen kautta linkin Suomeen. Sivut tarjosivat paljon erilaista natsimateriaalia, kuten johtajattoman vastarinnan oppaita, rasistisia pilakuvia, haastatteluita ja niin sanottua valkoisen vallan (”white power”) -musiikkia. Järjestössä minua kiehtoi sen kansainvälisyys. Se vaikutti hyvin organisoidulta, ja sillä oli yhteyksiä Suomeen ja Ruotsiin. Skiniryhmien, Pekka Siitoimen ja Isänmaallisen oikeiston verkkosivujen lisäksi löysin aatteellisemman Huhtikuun ryhmän sivuston. Sen sisältö oli poikkeuksellista. Sivustolta löytyi paljon suomeksi käännettyjä artikkeleita. Lisäksi lukijoilla oli mahdollisuus lähettää omia kirjoituksiaan julkaistavaksi. Huhtikuun ryhmän sivuilta luin ensimmäistä kertaa David Dukesta ja yhdysvaltalaisen uusnatsijärjestön National Alliancen edesmenneestä johtajasta ja perustajasta William Piercestä. Duke oli ollut eräs Ku Klux Klaanin johtajista ja Pierce oli tunnettu nimi vallankumouksellisissa natsijärjestöissä. Palaset vaikuttivat loksahtavan paikoilleen. ”Heitä todella on kaikkialla”, totesin itselleni. Sain vaikutelman, että liike suurine nimineen ja järjestöinen oli yhtenäinen Suomesta Yhdysvaltoihin ja Yhdysvalloista Eurooppaan. Olin haltioitunut sivuston annista. Olin 15-vuotias, kun loin itselleni sähköpostiosoitteen ja lähetin sähköpostia Huhtikuun ryhmälle. Päivän tai kahden päästä sain vastauksen. En muista tarkkaan viestin sisältöä, mutta siitä alkoi yhteydenpitoni ääriliikkeiden kanssa. Pian aloin kirjoittaa Huhtikuun ryhmälle natsi-Saksasta kertovia historiallisia artikkeleita, joita ryhmä otti aina mielellään vastaan. Ensimmäinen julkaistu kirjoitukseni kertoi suomalaisista Waffen-SS:n vapaaehtoisista. Koska ryhmä piti kirjoituksistani, jatkoin niiden kirjoittamista säännöllisesti. En kuitenkaan vielä kirjoittanut poliittisia mielipideartikkeleita, sillä pidin jo natsi-Saksan historiasta kirjoittamista eräänlaisena mielipiteen ilmaisuna. Natsismi ja rasismi alkoivat todenteolla vedota minuun. Samaan aikaan kävin mielessäni kasvavaa kamppailua ystävyydestäni Adeemin kanssa. Hän oli ensimmäinen kunnollinen ystäväni ja tulimme hyvin toimeen keskenämme. En koskaan esittänyt hänelle mielipiteitäni tai paljastanut muuttuneita ajatuksiani ystävyydestämme. Ajattelin, etten voisi olla Adeemin ystävä, jos kavereinani olisi uusnatseja tai kuuluisin johonkin natsijärjestöön. Hylkäsin ystävyytemme. Tein niin, vaikka olin nähnyt kouluni skinit ahdistelemassa Adeemin pikkuveljeä ja tämän kosovolaista ystävää. Kun yläaste päättyi, en enää pitänyt yhteyttä Adeemiin tai hänen veljeensä. Välttelin näkemästä heitä. Yläasteen jälkeen hain lukioon, ja sain paikan Toppilan lukiosta. Pidin kuitenkin Toppilaa huonomaineisena kaupunginosana, enkä tästä syystä ottanut lukiopaikkaa vastaan. Lopulta pääsin opiskelemaan Oulun aikuislukioon, jota kävin aina varusmiespalvelukseni alkamiseen saakka. Valkolakkia en koskaan saanut, sillä kirjoitin ylioppilaskokeissa vain reaalin ja äidinkielen. Adeem myös jatkoi opintojaan lukiossa, mutta en tiennyt hänen opiskeluistaan tarkemmin. Adeemilla ei ollut minkäänlaista käsitystä siitä, miksi yhteydenpitoni sammui. Se paljastui vasta kuukausia myöhemmin, kun hän näki minut sattumalta pilottitakkiin ja maihinnousukenkiin pukeutuneena kaljupäisenä skinheadina. Viimeistään silloin Adeemille selvisi, että minusta oli tullut rasisti. Vuosia kestänyt ystävyytemme päättyi tähän hätkähdyttävään hetkeen, ilman että sanoimme toisillemme edes kunnollisia hyvästejä. Vaikka olin ollut läheinen ystävä ulkomaalaisen kanssa ja vieraat kulttuurit kiinnostivat minua jo nuorena, ajattelin, ettei ulkomaalaisista kuitenkaan koskaan voisi tulla suomalaisia. Mielestäni vieraat kulttuurit eivät kuuluneet Suomeen, vaan omille alueilleen. Olin tässä vaiheessa jo täysin omaksunut ääri-isänmaallisen näkemyksen vain suomalaisille tarkoitetusta ”elintilasta”. Vanhin sisareni löysi eräänä kesäpäivänä kirjoituspöydältäni pinon tulostamiani natsiartikkeleita. Hän selasi läpi kirjoituksia ja huomasi, etteivät ne enää olleet aivan tavallisia sotahistoriaan liittyviä kirjoituksia. Siskoni piteli pinkkaa silmieni edessä ja kysyi, miksi luen sellaisia artikkeleita. Ennen kuin ehdin vastata, hän kysyi jo: ”Uskotko näihin kirjoituksiin?” Vastasin uskovani. Siskoni järkyttyi silminnähden vastauksestani. Hän yritti parhaansa mukaan saada minut vakuuttuneeksi, että olin täysin väärillä poluilla. Keskustelimme melko kiivaasti, jolloin sanoin siskolleni muutaman huolimattomasti valitun sanan. Hän alkoi itkeä ja minä lähdin ulos. Olin vihainen siskolleni. Riitely hänen kanssaan ei tuntunut oikealta. Mielestäni natsi-ideologia pyrki suojelemaan perheenjäseniä ulkoisilta uhilta, joiden uhriksi katsoin hänen myös joutuneen. Hän odotti minun järkiintyvän ja minä puolestaan odotin häneltä ymmärtämystä natsismia kohtaan. Keskustelimme aiheesta vuosien aikana useaan kertaan tiukkasanaisesti. Jokaisella riitelykerralla välimme viilenivät. Lopulta riitelyt väsyttivät meitä molempia, jolloin vähensimme niitä perherauhan säilyttämiseksi. Siskoni oli tehnyt kantansa selväksi ja toivoi minun vielä joskus havahtuvan natsiaatteen julmuuteen. Olin jo valinnut polkuni. Olin ideologiassani liian pitkällä, jotta olisin enää halunnut kääntyä takaisin. En silti ollut mielestäni riittävän pitkällä liikkeessä, vaikka olin vuosia tutkinut natsi-Saksan historiaa ja ideologiaa, selvittänyt keitä uusnatsit olivat, luonut yhteyksiä paikallisiin skineihin ja kirjoittanut natsi-Saksaa ylistäviä artikkeleita uusnatsiryhmän verkkosivuille. Uskoin, että natsiaate ja militaristisuuteni valmistelisivat minua haaveilemaani sotilaan ammattiin. Olin tuohon saakka onnistunut pitämään kaiken salassa, eikä kukaan ollut osannut odottaa, että sotahistoriaa käsittelevät kirjat olivat jo aikaa sitten vaihtuneet natsipropagandaan. Otin kaiken haalimani tiedon vastaan, vaikka en välttämättä ymmärtänyt kaikkea lukemaani. Tunsin olevani isänmaallinen militaristi ja tahdoin vastata itselle asettamiani esikuvia. Pääasiassa olin omaksunut asenteeni sotakirjoista ja pappani sotakertomuksista. Ajattelin tuolloin, että samanhenkisiä ihmisiä täytyi olla kotiseudullani ja päätin löytää heidät. Samalla tarmolla kuin lähdin tutkimaan natsi-ideologiaa ja uusnatsiliikkeitä, lähdin etsimään aatteen kannattajia Oulusta. Ennen pitkää löysin hakemani. Tunsin, etten ollut enää yksin. Ensimmäisten Oulun skinheadien tapaamisten ansiosta olin pääsemässä piireihin mukaan. ”Ei meitä tarvitse pelätä” – Oulun skinheadina Vuoden 2000 lopulla olin saanut luoduksi haluamiani yhteyksiä oululaisiin skinheadeihin. Skinit mainostivat verkkosivuillaan mustavalkoisia tarroja, joissa kehotettiin pitämään Suomi suomalaisena ja ajamaan ulkomaalaiset ulos maasta. Tilasin tarroja sähköpostitse ja sain ne postissa viikon kuluessa. Halusin pitää tarrat osana pientä natsikokoelmaani enkä käynyt liimailemassa niitä minnekään. Kommunikointi muuttui lähemmäksi yhteydenpidoksi tarroja kaupanneen skinin kanssa. Hän kuitenkin halusi salata henkilöllisyytensä mahdollisimman pitkään suojelupoliisin pelossa. Kun tarrakauppias oppi muutaman viestin jälkeen luottamaan minuun, hän kertoi etunimensä ja sen, että asui Oulun lähellä. Muita skinhead-yhteyksiä minulla ei vielä ollut. Tammikuussa 2001 tutustumani skinhead kirjoitti kymmenille henkilöille massaviestin, jossa hän kertoi ”neekereiden hakanneen 10-vuotiaita lapsia Oulun Toppilassa”. Se sai vereni kiehumaan. Viestissä kehotettiin oululaisia skinejä tekemään asialle jotakin, eikä kulunut kauaakaan, kun lynkkausjoukkoa oltiin värväämässä sähköpostitse. Minullekin tuli viesti, jossa kehotettiin tulemaan perjantaina 26.1.2001 Toppilan koulun pihalle, mielellään pesäpallomailalla varustautuneena. Mietin pitkään, olisinko valmis lähtemään. Jos lähtisinkin, millä verukkeella lähtisin myöhään illalla Toppilaan? Tappelupäivän aamunakin harkitsin, olisinko todella valmis hakkaamaan ihmisiä pesäpallomailalla. Päätin lopulta, että etenisin tilanteen mukaan. Jos tappelua syntyisi, en lähtisi karkuun vaan tappelisin yhdessä skinheadien kanssa. Puolustaisinhan sentään 10-vuotiaita lapsia somaleiden pahoinpitelyltä. Oikeutin mahdolliset tekoni sillä, että halusin olla mukana skinheadien toiminnassa. Minä tai kukaan muukaan skinheadeista ei pysähtynyt miettimään, olivatko huhut totta. En voinut keskittyä koulupäivänä mihinkään. Tarkastin ennen koulusta lähtöäni sähköpostini. Olin saanut ”Northern Skinsiltä” viestin, jossa pyydettiin ilmoittamaan aikoisinko tulla paikalle vai en. Sähköpostin lähettäjä oli jättänyt puhelinnumeronsa siltä varalta, etten voisi vastata hänen viestiinsä. Ajattelin, että tämä saattaisi olla ainoa mahdollisuuteni tutustua samanhenkisiin ihmisiin ja päästä mukaan skinheadien toimintaan. Jos jättäisin menemättä, skinit luultavasti pitäisivät minua pelkurina eivätkä enää huolisi minua mukaansa. Päätin ottaa riskin ja mennä Toppilaan. Soitin saamaani puhelinnumeroon ja yllätyksekseni puhelimeen vastasi tarroja kaupitellut Niko. Minulle selvisi, että Northern Skins ja rasististen tarrojen kauppias olikin sama henkilö. Yllätyin Nikon vaivannäöstä. Hän kirjoitteli lukuisista sähköpostiosoitteista antaakseen vaikutelman, että mukana oli useita ihmisiä. Northern Skinsissä ei ollut mukana muita vaikuttajia kuin Niko. Puhelimessa hän neuvoi minua varustautumaan pesäpallomailalla ja ”hyvillä maihareilla, mielellään teräskärkisillä, kun niillä on hyvä potkia.” Hän kuitenkin kielsi ottamasta puukkoa mukaan ja sanoi tulevansa koulun pihaan ”ensimmäisten joukossa”. Minulla ei ollut pesäpallomailaa, joten nappasin mukaani kaapissa lojuneen puukepin. Perheelleni sanoin, että lähden tapaamaan koulukaveriani ja tulen kotiin seuraavana päivänä. Luistin nopeasti kotoani välttääkseni ikävät lisäkysymykset. Illan pimeydessä kävelin Toppilan koululle takkini hihaan piilottamani paksun puukepin kanssa. Tapaamisajankohdaksi oli sovittu kello 21.00. Saavuin koulun pihaan täsmällisesti kellon lyötyä yhdeksän, sillä en halunnut tuottaa pettymystä olemalla myöhässä. Koulun pihassa ei kuitenkaan ollut muita. Kiersin pihan monta kertaa, mutten löytänyt ketään. Ajattelin, että ehkä minun pitäisi palata kotiin ja unohtaa koko asia, mutta jäin odottamaan. Odotin ainakin 45 minuuttia ennen kuin ensimmäisiä skinejä alkoi tulla paikalle. Viiden skinheadin porukka, jota johti vihasuinen nuori vaalea tyttö, oli selvästi humalassa. Ensivaikutelma ei vakuuttanut minua. Kyselin oliko heistä joku Niko. He katselivat toisiaan ja yksi vastasi: ”Ei meistä ainakaan kukaan ole Niko.” Skinit olivat nuoria, minua luultavasti pari vuotta vanhempia. Nuori tyttö alkoi uhota pikkukaljoissaan ja halusi lähteä ”etsimään neekereitä”. Häntä ilmiselvästi raivostutti, ettei paikalla ollut heidän lisäkseen muita kuin minä. ”Soita nyt saatana!” tyttö kehotti kaveriaan soittamaan muille oululaisille skineille. Porukka lähti litomaan kohti Toppilan asutuskeskusta, minä sen mukana. Monta sanaa ei vaihdettu. Olisin tässä vaiheessa voinut ottaa askeleen–pari taaksepäin ja mennä takaisin kotiin. Skinit eivät olisi humalaltaan todennäköisesti huomanneet poistumistani. Lopulta vartiointifirman auto kiinnitti huomionsa pieneen ärisevään skiniporukkaan. Lähdimme juoksemaan vartijaa karkuun ja eksytimme hänet erään kerrostalon pihaan. Skinien puhelimet alkoivat pian soida ja he kävivät keskusteluita uudesta tapaamispaikasta. Tapaamispaikaksi puhelimessa ollut skini sopi ison parkkipaikan voimalaitoksen lähellä. Muutamien kymmenien minuuttien päästä paikalle alkoi tulla toinen toistaan päihtyneempiä skinheadejä. Useimmat olivat alaikäisiä eikä kukaan heistä vaikuttanut Skinivalkoisen Suomen vanhemmilta ja kokeneilta skinheadeiltä. Uho 20 henkeen kasvaneessa porukassa kasvoi, kun oluttölkit naksahtelivat Toppilan yössä. Nikoa ei näkynyt ja aloin uskoa, ettei hän tulisi paikalle ollenkaan. Lisää skinejä oli kokoontunut läheiselle bussipysäkille, heitäkin ehkä 20. Löysin Nikon lopulta bussipysäkiltä. Hän tervehti minua lyhyesti ja kyseli illan tapahtumista. Niko kaivoi vihreän pilottitakkinsa sisältä viinipullon, jota hän maisteli samalla kun puhui minulle. ”Tämä pitää lämpimänä ja tappelussa ei tunne niin paljon kipua, jos on vähän humalassa”, Niko selitti. Hän esitteli minulle tuomaansa rautaputkea. ”Tällä on hakattu neekereitä”, hän kehui. Niko kyseli, olinko tuonut pesäpallomailan mukanani. Näytin hänelle puukeppiäni. ”Tämä on aivan liian kevyt”, hän sanoi pettyneenä. Joku skineistä huusi ”kytät tulee!” Osa ei tiennyt, jäädäkö paikoilleen vai lähteä menemään. Ajattelin, että koska mitään ei ollut tapahtunut, ei ollut syytä lähteä poiskaan. Käänsin selkäni vain hetkeksi Nikolle seuratakseni tilanteen kehittymistä. Kun käännyin ympäri, hän oli hävinnyt viereltäni. Näin kuinka Niko juoksi kymmenien metrien päässä karkuun vihasuisen tytön kanssa. En sen koommin nähnyt Nikoa tai kuullut tytöstä mitään. Noin 40 skinheadin porukka hupeni nopeasti alle kahteenkymmeneen. Jäin seisoskelemaan bussipysäkille jäljelle jääneiden skinien kanssa, kunnes poliisit laittoivat meidät riviin, He ottivat henkilötiedot, valokuvasivat meidät sekä keräsivät pois rautaputket ja mailat. Poliisi otti minut kiinni erään pysäkillä olleen skinin kanssa. Ilta oli saanut toisenlaisen käänteen kuin odotin. Nyt istuin poliisiauton kyydissä matkalla putkaan. Ilta oli ollut täysi farssi, kirosin mielessäni. Autossa poliisi sanoi, että: ”Olette vielä nuoria tyyppejä. Kannattaa vähän miettiä mitä teette, varsinkin kun teillä oli mukana hengenvaarallisia välineitä. Ettehän te oikeasti ketään halua satuttaa noilla esineillä?” Molemmat vastasimme nöyrinä, ettemme haluaisi. Olin kuitenkin ollut valmis satuttamaan ihmisiä puumailalla, kun lähdin kotoani. Poliisiauton kyydissä en enää ollutkaan varma. Vasta kun poliisi otti minut kiinni, ymmärsin tilanteen vakavuuden. Olin poissa tolaltani. Istuin poliisiauton kyydissä, joutuisin putkaan ja perheeni saisi tietää. Minua hävetti. Yö putkassa tulisi olemaan ankea kokemus. Varhain aamulla pääsin ulos putkasta, mukanani 280 markan sakkolappu ”niskoittelusta poliisimiehen antamaa poistumiskäskyä vastaan.” Kävellessäni kotiin putkasta mietin vanhempieni reaktiota. Tiesin, etteivät he suhtautuisi hyvällä poikansa putkareisuun. Vanhempieni reaktio oli odotetunlainen. He pitivät minulle pitkän puhuttelun ja kielsivät enää koskaan tekemästä mitään sen kaltaista. Myös siskoni liittyivät puhutteluun ja sanoivat, etteivät enää tunnistaneet minua veljekseen. Tavallaan perheeni suhtautuminen sai minut entistä vakuuttuneemmaksi siitä, että olin oikeassa. Natsismi, tuossa vaiheessa vielä skinhead-toiminnan muodossa, oli aatteeni enkä suunnittelut perääntyväni siitä. Päätin olla entistä salamyhkäisempi ja odottaa hetkeä, jolloin voisin olla avoimesti skinhead. Toppilassa tapaamiani skinejä en kuitenkaan enää tavannut eikä heistä koskaan muodostunut omaa skinipiiriäni. Olin siis turhaan pelännyt menettäväni heidän kunnioituksensa. Aloin uskotella perheelleni, että olin jo jokseenkin luopunut aatteesta. Keväällä 2001 ostin Iltasanomien viikonloppunumeron, jossa yllätyksekseni oli juttu 16-vuotiaasta oulunsalolaisesta Ekestä. Kuvassa hän poseerasi ison Suomen lipun edessä. Haastattelussa Eke kertoi olevansa skinhead ja uusnatsi, joka oli vuotta aiemmin ryhtynyt seuraamaan isoveljensä jalanjälkiä rasistisen aatteen kannattajana. Toivoin löytäväni jutusta edes jonkinlaisen viitteen järjestäytyneestä skinitoiminnasta Oulun seudulla. Haastattelussa Eke kertoi kuuluvansa järjestöön, joka kokoontui tapaamisiin säännöllisin väliajoin. Vaikka lehtijutussa ei kerrottu yksityiskohtia järjestöstä, minua helpotti tietää, että Oulussa saattoi olla järjestäytynyttä skinitoimintaa. Kaksi kuukautta myöhemmin tapasin Eken 18-vuotiaan isoveljen Maken Oulussa. Olin löytänyt veljesten ylläpitämän verkkosivun, lähettänyt heille sähköpostia ja lopulta sopinut tapaavani heidät. Sivusto ei ensi silmäyksellä vaikuttanut tavalliselta skinheadien verkkosivulta, sillä siellä tunnustettiin Ku Klux Klanin ideologiaa. Se teki sivustosta entistä mielenkiintoisemman ja houkuttelevamman. Sain vaikutelman järjestäytyneestä ryhmästä. Make ja Eke johtivat Oulussa Yhdysvalloista kopioitua Ku Klux Klaania. Veljesten klaani oli todellisuudessa vain hanke, josta yritettiin muodostaa jonkinlaista järjestöä Ouluun. Make kertoi, että hän oli veljensä kanssa järjestänyt joitakin klaanille ominaisia rituaaleja, kuten ristinpolttamista. Ensimmäisen tapaamisemme aikana Make kertoi, ettei lehtijutussa mainittua järjestöä todellisuudessa ollut olemassa. Veljekset olivat uskotelleet toimittajalle, että Oulunsalossa oli iso ja toimiva skinijärjestö. ”Jopa poliisi uskoo, että meidän järjestössä on 20 jäsentä. Eihän siinä ole mukana muita kuin minä ja Eke”, Make puhui tyytyväisenä. Vaikka tapaamani skinhead vaikutti suoraselkäiseltä ja etsimältäni oikealta skiniltä, ihmettelin heidän tapaansa esittää asiat todellisuudesta poikkeavalla tavalla. Make halusi käydä tervehtimässä tuttavaansa, joka työskenteli Oulun keskustassa sijaitsevassa ruokakaupassa. Hän kertoi, ettei tuttava ollut varsinaisesti aateveljiä vaan joku, jonka kanssa hänen täytyi tehdä yhteistyötä. Make esitteli minut nopeasti tuttavalleen, joka arvioi minua päästä varpaisiin. Hän veti pitkään henkeään, kääntyi Makea kohti ja kysyi: ”Ai, tuollaisiako se sun klaani myös ottaa mukaan?” Make hämmästyi tuttavansa kommentista. Hän kehotti minua menemään hieman kauemmaksi, jotta he voisivat keskustella yksityisesti. Kuulin Maken supattavan tuttavalleen, että ”ei meillä ole nyt muitakaan.” Loppukeskustelua en kuullut. En kysynyt Makelta asiasta mitään eikä hänkään maininnut enempää. Tapaamisesta lähtien halusin sulautua skinheadien maailmaan. Ajelin hiukseni ja aloin pukeutua Suomen lipuilla varustettuun pilottitakkiin. Halusin olla osa jotakin ja kuulua johonkin. Tukan ajeleminen ja pilottitakkiin pukeutuminen olivat pieni hinta tästä osallisuudesta. Olin tyytyväinen tapaamiseeni Maken kanssa. Hän tiesi mistä puhui ja mitä teki. Ajeltu pää tuntui hyvältä. Perheelleni se olisi järkytys ja he tietäisivät tasan tarkkaan mitä oli meneillään. En kuitenkaan aikonut välittää. Muutaman päivän kiistin olevani skinhead, kunnes kyllästyin. En enää aikonut ilmaista itseäni sanoilla vaan teoilla. Kiinnitin sänkyni yläpuolelle ison natsi-Saksan hakaristilipun, jonka olin tilannut helsinkiläisestä Burning Books -kirjakaupasta. Lipun viereen kiinnitin Adolf Hitlerin potretin. ”Mitä enää peittelisin ja miksi?” kysyin itseltäni. Perheenjäsenilleni selvisi lopulta, että minusta oli tullut uusnatsi. He eivät tienneet mitä tehdä, vaikka olivat yrittäneet keskustella asioista kanssani ja varoittaa uusnatsiliikkeessä mukana olemisen vaarallisuudesta. En enää ottanut kuuloonkaan heidän varoituksiaan. Lopulta perheenjäseneni päättivät antautua ja hyväksyä sen, että heidän poikansa ja veljensä oli Hitleriä palvova skinhead. En muista, kauanko ristiriitatilannetta kesti, mutta se tuntui viikkojen mittaiselta. Perheenjäseneni uskottelivat itselleen ja toivoivat, että lopulta kasvaisin ulos aatteesta. Olin mielestäni voittanut ensimmäisen taisteluni, jonka kävin perhettäni vastaan. En kuitenkaan säästynyt näpäytyksiltä. Aina kun uusnatseja tai skinheadeja käsiteltiin jossakin, joku perheenjäsenistäni tokaisi: ”Ai niin, kun sinäkin olet tuollainen.” En antanut näpäytyksille painoarvoa eikä niistä ollut juurikaan hyötyä, koska pidin itseäni jo asialleni omistautuneena uusnatsina. Kerroin perheensisäisestä kamppailusta uusille skinhead-kavereilleni. He ymmärsivät minua ja pahoittelivat, että olin joutunut kokemaan sellaista. ”Sinulla on meidät, et sinä edes muita tarvitse”, Make vakuutteli ja pani taustalle soimaan valkoisen vallan musiikkia. Tuolloin ehkä ensimmäistä kertaa panin uudet aateveljeni perheeni edelle. Tunsin, että perheeni oli hylännyt minut. Muutamien tapaamisten jälkeen aloin saavuttaa Maken ja Eken luottamuksen. Vietin heidän kanssaan paljon aikaa erityisesti, kun Make kotiutui armeijasta ja muutti Oulunsalosta Ouluun. Useimmiten toiminta keskittyi white power -musiikin kuunteluun ja alkoholin nauttimiseen. Minua pidettiin kummajaisena, koska pidättäydyin alkoholista. Se kuitenkin hyväksyttiin. Keskusteluissa veljekset yleensä muistelivat tappeluja, joita olivat käyneet hoppareiden ja useimmiten tummaihoisten kanssa Oulussa. Hoppareita karsastettiin erityisesti, sillä heitä pidettiin rasisminvastustajina ja ”valkoisina neekereinä” eli rotupettureina. Hoppareiden ajateltiin kannattavan mustaihoisten alakulttuuria, johon kuului rap-musiikin kuuntelu ja räppääminen. Tappeluihin hakeuduttiin huutelemalla rasistisia solvauksia. Se toimi lähes varmasti. Erään tapaamisemme jälkeen, kun olin jo lähtenyt kotiin, Make ja Eke aloittivat tappelun muutaman somalinuorukaisen kanssa erään tavaratalon eteisessä. Make onnistui sumuttamaan pippurikaasulla yhtä hyökkäyksen uhreiksi joutunutta somalia kasvoihin ja sen jälkeen löi tätä. Somalin toinen ystävä tuli auttamaan kaveriaan, jota Make yritti myös kaasuttaa. Sillä kertaa Make sai itse kaasut silmilleen. Hän joutui pakenemaan paikalta ja jättämään pikkuveljensä yksin. Ennen poliisin tuloa hopparit ja hyökkäyksen kohteeksi joutuneet somalit onnistuivat antamaan Ekelle kunnon löylytyksen. Eke joutui poliisin pidättämäksi. Hänet kuitenkin vapautettiin seuraavana päivänä, kun hän myönsi aloittaneensa nujakan. Tappelun jälkeisenä viikonloppuna Make soitti minulle. Hän kyseli kuulumisia ja tiedusteli, haluaisinko tulla viettämään iltaa hänen asunnolleen. Make sanoi pääsevänsä töistä myöhemmin illalla, joten en voisi tulla päivällä. Hän kuulosti vakavalta, joten tiesin odottaa jotakin. Sanoin tulevani. Ennen tapaamistamme suora toiminta ei ollut vielä hallinnut keskusteluita. Make ja Eke istuivat sohvalla jo melko päihtyneinä. Taustalla raikui Mistreatin ”We’re ready” -kappale. Veljekset olivat vihoissaan tappelusta. Make nousi sohvalta ja tarjosi minulle olutta, josta kieltäydyin kohteliaasti. Hän naurahti ja sanoi: ”No, jääpähän sitten minulle.” Eke kirosi sohvalla ”neekereitä” ja sanoi, että niitä täytyisi hakata. En ottanut kantaa Eken jupinoihin hakkaamisesta ja suhtauduin ajatukseen varauksella. Aioin kallistua samalle kannalle kuin Make, jolla oli jo mielessään jotakin isompaa. ”Tehdään kostoisku”, Make sanoi. Hetken pohdinnan jälkeen päätimme tehdä iskun ulkomaalaisten omistamaan pizzeriaan. Olin nyt mukana suunnittelemassa iskua, joka oli seurausta Maken ja Eken aloittamasta tappelusta. Kynnykseni suoraan toimintaan oli madaltunut. En esimerkiksi kolme vuotta aiemmin olisi voinut kuvitellakaan, että olisin mukana liikkeessä, joissa tehtailtiin rasistisia rikoksia. Päätimme toteuttaa iskun keskiyön jälkeen, jolloin pizzeria oli taatusti suljettu. Make keräsi kaapistaan pesäpallomailan ja rautaputkia. ”Ota sinä tämä rautaputki”, hän sanoi minulle. Eke otti pesäpallomailan ja maalipurkin. ”Täytyyhän sinne joku viesti jättää”, hän kehaisi. Juoksimme pihojen läpi, kunnes tavoitimme pizzerian. Make valitsi pizzerian iskukohteeksi, koska sen omistajat olivat kotoisin tiettävästi Turkista tai Irakista. Make alkoi hakata toista ikkunaa rautaputkella rikki ja minä toista. Ikkuna oli paksua turvalasia ja lyöntini vain ponnahtivat takaisin. Ensimmäisillä lyönneilläni sain aikaan vain pieniä lommoja, kunnes ikkunaan tuli lopulta pieni särö. Make oli saanut hakattua jo isomman reiän. ”Lähdetään nyt pois täältä!” Make komensi. Eke oli maalannut ulkoseinään hakaristejä ja tekstin ”rotusota”. Yhtä nopeasti kuin olimme tulleet tekemään kostoiskua, lähdimme pois. Muutama kuukausi aiemmin olin ollut valmis osallistumaan skinheadien suunnittelemaan joukkotappeluun maahanmuuttajien kanssa. Nyt olin hakkaamassa ulkomaalaisten ravintolan ikkunoita rikki. Vaikka Make ja Eke olivat saaneet tyydytyksensä ikkunoiden rikkomisesta, en ollut täysin samalla linjalla. En kertonut mielipidettäni mutta ajattelin, auttoiko ikkunoiden rikkominen todella kansallissosialistista aatetta. Skinitoiminnasta näytti puuttuvan natsiaatteelta odottamani pitkäjänteisyys ja kärsivällisyys. Sitä harjoitettiin hetken mielijohteesta ja pahansuopaisuudesta, jota ikkunoiden rikkominen myös oli. Aloin hatarasti miettiä, vastasiko toiminta sitä, mistä olin lukenut sanomalehdistä ja kirjoista. En antautunut ajatukselle vielä täysin, sillä veljekset olivat ainoa kosketukseni Suomen natsiskineihin. Muutamien viikkojen jälkeen aloin kuitenkin huomata, ettei Makella ja Ekellä varsinaisesti ollut mitään ideologiaa valkoisen vallan musiikin, alkoholin käytön ja tappeluiden lisäksi. Heidän kiinnostuksensa natsismin historiallisiin yksityiskohtiin tai kansallissosialismiin aatteena oli vähäistä. Kun yritin esittää heille kirjatietoani, he ohittivat puheeni ja kehottivat minua jatkamaan kirjoittelua Huhtikuun ryhmälle. Maken mielestä skinien ei tarvinnut tietää koko natsi-Saksan historiaa. Riitti kun ”vihasi neekereitä”, huuteli ”Sieg Heilia” kaduilla ja oli aika ajoin mukana tappeluissa. Epäilin oliko veljeksistä ideologisiksi esikuvikseni. Aloin miettiä, haluaisinko todella olla ikkunoita rikkova skinhead. Skiniurani kohokohta tuli kuitenkin vasta alkusyksyllä 2001. Make pyysi minua tulemaan hänen, Eken ja kahden vanhemman oululaisen skinin kanssa kokoukseen Pohjois-Suomessa. Kokoukseen tulisi skinheadeja kaikkialta Suomesta. En voinut kieltäytyä pyynnöstä, sillä tapahtuma oli liian houkutteleva. Kysymyksessä ei ollut valtakunnallisesti järjestäytynyt ryhmä, vaikka niin alkuun oletinkin. Huhtikuun ryhmää lukuunottamatta skineillä ei vaikuttanut olevan myöskään kansainvälisiä yhteyksiä. Kokoukseen osallistui skinheadeja Suomen eri kaupungeista. Joillakin vanhemman polven skineillä oli kokemusta myös järjestötoiminnasta. Eräs kehui olleensa ”Helsinki Skinsien” perustajajäsen. Järjestötoiminnan päätyttyä entisten jäsenten välit olivat säilyneet. Kerran tai kahdesti vuodessa nämä toisiinsa löyhästi liitoksissa olleet skinit järjestivät isomman kokouksen, ikään kuin muistona vanhoista ajoista. Ajattelin, että kokouksessa minulla olisi mahdollisuus tavata liikkeen vaikuttajia henkilökohtaisesti. Nämä olisivat ne piirit, joista olin lukenut vain valtamediasta. Nyt olisin itse skiniliikkeen ytimessä. Lähdimme ajamaan varhain perjantaiaamuna kohti kokouspaikkaa. Se oli erään liikkeen johtajan mökki, joka sijaitsi järven rannalla Pohjois-Suomen kauniissa luonnossa, lähes kolmen tunnin ajomatkan päässä Oulusta. Kun tulimme kokouspaikalle, siellä oli jo joitakin kymmeniä kaljupäisiä nuoria miehiä. Ulkona stereoista pauhasi white power -musiikki. Raidalla toistuivat sanat ”SA, SS, Rudolf Hess…” Ulkona olleet skinit tulivat tervehtimään oululaisia aateveljiään. Sanoin useimmille vain sukunimeni. Eräs skineistä ei päästänytkään kädestäni irti vaan sanoi: ”Niin, Holappako? Sinäkö se olet kirjoitellut niitä artikkeleita Huhtikuun ryhmälle?” Vastasin, että olin todella sama henkilö. Miehen katse valastui ja hän halusi esitellä minut paikalla olevalle Huhtikuun ryhmän jäsenelle. Skini lähti viemään minua tämän luokse. Hän kyseli muilta, oliko joku nähnyt ”Timppaa”. Joku lopulta kertoi, että Timppa oli saunassa. Pian hän tuli sieltä ja skini esitteli meidät toisillemme. Kättelimme ja aloimme jutella ryhmän asioista. Minulle selvisi, että olin aiemmin keskustellut hänen kanssaan sähköpostitse. Huhtikuun ryhmä ei ollut varsinaisesti järjestäytynyt. Siihen kuului Timpan mukaan vain seitsemän ihmistä. Hän ei vaikuttanut tavalliselta skinheadilta eikä pitänyt itseään sellaisena. Timppa sanoi olevansa valkoinen nationalisti, joka oli erityisesti hakenut vaikutteita amerikkalaiselta National Alliance -järjestöltä. Aiemmin Huhtikuun ryhmä oli saanut paljon huomiota julkisessa keskustelussa. Sen verkkosivuilla oli nimittäin julkaistu häpeäpaalu suomalaisista julkkiksista ja poliitikoista, joita pidettiin rotupettureina ja ”suomalaisvastaisia mokuttajina”. Myös suojelupoliisi kiinnostui tapauksesta. Timppa kertoi, että suurin osa sivuston materiaalista oli tehty humalassa. Tällä hän halusi kertoa, että häpeäpaalu oli humalaisen päähänpisto, eikä hän ollut osannut odottaa sellaista huomiota medialta. Lopuksi halusin tietää, miten Huhtikuun ryhmä oli saanut nimensä. Timppa vastasi: ”No ensinnäkin siitä syystä, että Aatu oli syntynyt huhtikuussa ja idea ryhmän perustamisesta syntyi huhtikuussa.” Kokouksessa oli tarkoitus pohtia skiniliikkeen strategioita ja sitä, miten tulevaisuudessa tulisi toimia. Näitä asioita ei kuitenkaan kertaakaan käsitelty. Hauskanpito, alkoholin juominen ja musiikin kuuntelu hallitsivat kokousta aina perjantai-illasta sunnuntaiaamuun saakka. Olin odottanut kokoukselta enemmän. Pääsin kuitenkin tapaamaan joitakin tärkeitä vaikuttajia Suomen skinhead-liikkeessä. Kirjoitusteni ansiosta muutamat jopa tunnistivat minut. Toiset taas tunsivat jonkinlaista mielihyvää siitä, että olin myös aktiivinen skinhead-toiminnan tasolla. Matkani skiniliikkeen ytimeen jäi kuitenkin lyhyeksi vierailuksi. Suhteeni Oulun skinheadeihin nimittäin muuttui jyrkästi muutamaa kuukautta myöhemmin. Eräänä lauantai-iltana vuoden 2002 alussa olin Oulun keskustan tuntumassa Eken sekä Maken ja hänen työkaverinsa kanssa. Yhtäkkiä Maken työkaveri päätti rikkoa karatepotkulla erään pizzerian ikkunan. Potku sujahti ikkunasta läpi eikä aikaakaan, kun ravintolan omistaja ajoi meitä takaa. Pääsimme karkuun eikä hän saanut meistä ketään kiinni. Vain hetkeä aiemmin olin jutellut paikalla sattumoisin olleen nuoremman isosiskoni kanssa, joka joutui sekoitetuksi tilanteeseen. Hän joutui antamaan silminnäkijälausuntonsa poliisille. Lausunnossaan sisareni tunnisti ikkunan rikkojan ja kertoi myös muiden osallisten nimet. Tapahtuma rikkoi välini Makeen ja Ekeen. Tunsin ensimmäisen kerran tehneeni väärin. Olin sotkenut perheenjäseneni tilanteeseen. Siskoni oli huolissaan ja järkyttynyt, mutta tavallaan helpottunut. Hän aavisteli, että tapahtunut tarkoittaisi skinitoimintani loppumista. Siskoni oli oikeassa. Make ja Eke eivät enää halunneet olla missään tekemisissä vasikan veljen kanssa. Välillä sain joitakin uhkailunomaisia sähköposteja ja puhelinsoittoja. Sähköposteissa minua nimiteltiin petturiksi ja vasikaksi. Minua varoitettiin pitämästä yhteyttä Suomen muihin skineihin. Muutaman viikon päästä Make soitti myöhään illalla. Hän kehotti tulemaan urheilukentälle Pikisaaressa Oulun keskustan lähellä. ”Moni on sinulle vihainen. Ollaan vähän pidetty kokousta klaanin kanssa. Tule tänne Pikisaaren tenniskentälle, niin jutellaan asiat selviksi.” Vaikka soitossa ei ollut suoranaista uhkausta, aavistelin Maken ja Eken valmistelleen minulle jonkinlaisen kurinpalautuksen. Sanoin Makelle, etten tulisi tapaamaan häntä ja hänen klaaniaan, jolloin hän lopetti puhelun kesken. Lopulta Make ja Eke unohtivat minut eivätkä enää vaivanneet sähköposteilla tai puhelinsoitoilla. Puolisen vuotta myöhemmin näin Makea sattumalta kaupungilla. Hän varoitti, mitä minulle olisi saattanut tapahtua, jos olisimme olleet prätkäjengien kaltaisissa ”muissa piireissä”. Make vihjasi ammattirikollisten tapaan pahoinpidellä vasikoiksi leimattuja entisiä jäseniä. Lähtiessään hän sanoi: ”Ei meitä tarvitse pelätä, jollei siihen ole hyvää syytä.” Vuotta myöhemmin eräs Oulun skiniryhmän jäsenistä sai kokea nahoissaan Maken kuvaileman varoituksen. Make, Eke ja heidän skinhead-kaverinsa kiduttivat ja pahoinpitelivät tuntien ajan erästä ryhmän jäsentä ”jäsenrikkomuksista”. Tapaus nousi julkisuuteen kaikkialla Suomessa. Make ja Eke sekä muut pahoinpitelyyn osallistuneet tuomittiin useiden vuosien vankeusrangaistukseen. Jos en olisi lähtenyt Oulun skinheadeista, olisin luultavasti ollut joko uhri tai tekijä. Pilottitakin olin pannut kaappiin aikaa sitten ja ymmärsin liikkuneeni väärässä seurassa. En kuitenkaan vetäytynyt liikkeestä ja aatteesta vaan aloin hankkia kavereikseni Oulun skinheadejakin vaarallisempia henkilöitä. [Adeemin nimi on muutettu. Kansainvälisiin piireihin
Tusina vankilakirjekaveria Kokemukseni saivat minut miettimään skiniliikettä kriittisemmin ja kielteisemmin. Ymmärsin, että näkemykseni skinheadeista olivat olleet kaunisteltuja ja osin romantisoituja. Aloin pitää heitä häiriköinä, ideologisesti vähäpätöisinä, epäluotettavina ja roskaväkenä. Tein pesäeron skinheadien ja natsien välillä. Ne eivät kuuluneet samaan lokeroon. Tämän jälkeen minulla ei ollut vaikeuksia hyväksyä, että Oulun skinheadit olivat heittäneet minut porukastaan. Aatteeni eivät myöskään tarvinneet tuekseen pilottitakkia, joka lensi komeine skinijengin merkkeineen kaapin nurkkaan. Kun tarkastelin silloista Suomen äärioikeistolaista liikettä, aloin huomata, ettei maassa ollut ainoatakaan vakavasti otettavaa ja yhtenäistä järjestöä. Pääasiassa äärioikeistolaiset olivat skinheadeja, jotka vaikuttivat järjestäytyneen Blood and Honour -musiikkijärjestön alle. Poliittista äärioikeistoa taas hallitsivat lahtelaisen Väinö Kuisman ja turkulaisen Olavi Mäenpään puoluehankkeet, joista olin saanut hyvin epäselvän kuvan. Heidän yhteiset puoluehankkeensa kaatuivat lopulta miesten välisiin ristiriitoihin. Jäljelle jäi vain Huhtikuun ryhmä, joka ei tosiasiassa ollut järjestäytynyt nettisivuja pidemmälle. Minulle oli selvää, etten voisi toimia Suomen uusnatsiliikkeessä, sillä sitä ei ollut olemassa – ei ainakaan odotusteni mukaista liikettä. Tiesin että Euroopassa ja Yhdysvalloissa oli äärioikeistolaisia liikkeitä, joilla oli tuhansia jäseniä. Piirit olivat ulkomailla huomattavasti suuremmat. Lähdin hakemaan yhteyksiä ja inspiraatioita ulkomaisilta, pääasiassa yhdysvaltalaisilta, äärioikeistolaisilta. Tästä päätöksestä alkoi vuosien kehityskulku, jonka aikana loin henkilökohtaista natsiverkostoa ympärilleni. Vallankumous ei vielä ollut konkretisoitunut mielessäni varsinaiseksi suunnitelmaksi. Ainoa tarkoitukseni oli löytää mahdollisimman paljon yhteyksiä ulkomaisiin uusnatseihin, joilta toivoin saavani kunnon aatteellista oppia. Vuoden 2002 lopulla loin kaksi kansainvälistä natsiyhteyttä. Ensimmäinen niistä oli yhdysvaltalaisen uusnatsijohtaja Billy Roperin White Revolution ja toinen oli brittiläisestä Combat 18 -ryhmästä irtaantunut Racial Volunteer Force (RVF). White Revolution perustui valkoiseen ylivaltaan kiihottavaan valkoiseen nationalismiin, kun taas Racial Volunteer Force kehotti kannattajiaan suoraan ja väkivaltaiseen rasistiseen toimintaan. Molemmat järjestöt julkaisivat jäsenlehteä, RVF näistä harvemmin. Kirjoitin kumpaankin lehteen valkoista valtaa ylistäviä artikkeleita. Tiivis yhteydenpito ja vuorovaikutus jatkui useita vuosia. Viimein kesällä 2003 sain RVF:n maan alla julkaiseman Stormer-nimisen jäsenlehden. Korkealaatuisesta painomateriaalistaan huolimatta lehti ei olisi kelvannut kirjakauppojen lehtihyllyille. Stormerin sisältö oli räikeän rasistista ja siinä kehotettiin grillaamaan rabbeja ja ampumaan arabeja. Kirjoitukset ja kuvitukset herättivät minussa hilpeyttä. Hauskoiksi ne oli tarkoitettukin – huumoriksi uusnatseille. Juutalaisten ja arabien tuhoaminen kuuluikin lehden tekijöiden mukaan olla huvittavaa. Teksteissä kehotettiin uusnatseja tekemään joukkomurhia synkän huumorin varjolla. Lehteen kirjoittamassani artikkelissa en itse kehottanut uusnatseja tappamaan ihmisiä, mutta ylistin Adolf Hitlerin SS-miehiä, juutalaisten joukkomurhaajia. Myöhemmin lehden julkaisijat tuomittiin vuosiksi vankilaan kiihottamisesta kansanryhmää vastaan eikä lehteä enää julkaistu uudestaan. Erityisesti Stormer-lehden osioista herätti mielenkiintoni niin sanottu ”POW” eli sotavankilista. Listaan oli kerätty vangittujen uusnatsien nimiä Yhdysvalloista ja Euroopasta. Listassa oli kuva vanhemmasta Richard Scutari -nimisestä miehestä, joka istui 60 vuoden tuomiota terroristisissa tarkoituksissa tehdyistä rikoksista Yhdysvaltojen Coloradon huipputurvallisessa vankilassa. Lehden esittelyssä Scutarista kerrottiin, että hän oli kuulunut The Order -nimisen amerikkalaisen uusnatsiterroristijärjestön johtoon. Järjestön virallinen nimi oli Brüder Schweigen eli ”Hiljainen veljeskunta”. Scutari oli ollut osallisena useissa pankkiryöstöissä, pommi-iskuissa ja asekaupoissa. Lopuksi lyhyessä artikkelissa kerrottiin, että Scutari oli pysynyt vankeudestaan huolimatta aktiivisena vaikuttajana uusnatsiliikkeessä. Myöhemmin sain tietää The Orderin taustasta sen entisiltä jäseniltä, pääasiassa suoraan Richard Scutarilta. 30-vuotias Robert Jay Mathews, jolla oli äärioikeistolainen ja uskonnollinen militiatausta, oli perustanut järjestön syyskuussa 1983. The Orderin tavoite oli kaataa Yhdysvaltojen hallitus aseellisessa ”rotusodassa”. Idean järjestön perustamisesta Mathews oli saanut fiktiivisestä rasistisesta kirjasta Turnerin päiväkirjat. Kirjassa The Orderiksi itseään kutsuva ryhmä aloittaa sodan Yhdysvaltojen hallitusta vastaan ja tekee useita terroritekoja. Kirjan oppien mukaisesti Mathewsin johtama järjestö ryösti arvokuljetusautoja rahoittaakseen vallankumoukseen tähtäävän rotusodan. Eräässä arvokuljetusauton ryöstössä raskaasti aseistautuneet The Orderin jäsenet saivat 3,6 miljoonan dollarin saaliin. Suurinta osaa ryöstetyistä rahoista ei saatu koskaan takaisin. Lisäksi järjestö väärensi rahaa ja teki pommi-iskut synagogaan ja elokuvateatteriin. Aseelliset taisteluharjoitukset, terroritekojen ja salamurhien suunnittelut olivat olennainen osa The Orderin toimintaa. Järjestö suunnitteli myrkyttävänsä juomavesiä ja pommittavansa Los Angelesin kesäolympialaisia vuonna 1984. Salamurhasuunnitelmien kohteiksi valittiin vaikutusvaltaisia kansalaisoikeusjärjestöjen puhemiehiä ja korkea-arvoisia virkamiehiä. Yhdysvaltojen liittovaltion poliisi FBI pääsi The Orderin jäljille, kun muutamia sen jäseniä oli pidätetty väärän rahan levittämisestä. Pian FBI:lle paljastui, että maassa oli toiminut kenenkään huomaamatta maanalainen terroristijärjestö. Viranomaiset jäljittivät Robert Mathewsin hänen maatilalleen Washingtonin osavaltioon, jossa Mathews valmistautui FBI:n piiritykseen. Terroristijärjestön johtaja sai surmansa joulukuussa 1984 avattuaan tulen kohti FBI:n agentteja. Sen jälkeen hänestä tuli väkivaltaisen äärioikeiston marttyyri. The Order ja sen toimintatavat olivat poikkeuksellisia verrattuna muihin maan äärioikeistolaisryhmiin. Tiettävästi koskaan aiemmin äärioikeistoryhmät eivät olleet valmistelleet terroritekoja rotusodan aloittamiseksi ja Yhdysvaltojen hallituksen kaatamiseksi. Sitä on pidetty ensimmäisenä ja yhtenä vaarallisimpana äärioikeistolaisena terroristijärjestönä Yhdysvalloissa. Sittemmin The Orderin jalanjäljissä ovat 1990-luvulla kulkeneet Klas Lundin (ks. Keskeisiä henkilöitä) Valkoinen arjalainen vastarinta (VAM) -järjestö ja Yhdysvaltojen keskilännen pankkiryöstäjinä tunnetut Arjalaisen tasavaltalaisarmeijan (ARA:n) jäsenet. Terroristisissa tarkoituksissa tehtyjen rikosten lisäksi FBI oli epäillyt Scutaria osallisuudesta juutalaisen radiojuontajan Alan Bergin salamurhaan 1980-luvulla. Bergin murha jäi ainoaksi The Orderin jäsenten tekemäksi salamurhaksi. Todisteiden ja tunnustusten puutteessa Richard Scutaria ei koskaan voitu yhdistää murhatapaukseen. En vielä kesällä 2003 tiennyt Scutariin kohdistuneista murhaepäillyistä. Kun sain tietää niistä, en ollut varma mitä uskoa. Tiesin hyvin, etten voisi kysyä siitä häneltä eikä hän toisaalta voisi vastatakaan kysymykseen. Lopulta Scutarin syyllisyydellä ei ollut minulle merkitystä eikä se estänyt minua kirjoittamasta hänelle. The Stormer -lehdessä Scutarin kerrottiin kirjoittavan artikkeleita ja kirjeitä muille ääriryhmien jäsenille. Lehden sotavankilistassa kerrottiin myös hänen vankilaosoitteensa, johon olin heti samana päivänä kirjoittamassa kirjettä. Alkuun en edes uskonut saavani häneltä vastausta. Reilun kolmen viikon päästä postiluukustani tippui kirje, joka oli leimattu Coloradon vankilassa. Kirje todella oli Scutarilta, enkä alkuun voinut uskoa sitä todeksi. Näin aloitin useita vuosia kestäneen aktiivisen kirjeenvaihdon terroristirikoksista tuomitun Scutarin kanssa. Hänen maanläheinen lähestymistapansa teki minuun vaikutuksen. Olin haltioitunut Scutarin taustasta turvallisuusalalla ja hänen palveluksestaan Yhdysvaltojen laivaston eliittijoukoissa taistelusukeltajana. Hän vaikutti kaikelta siltä, mitä 17-vuotias uusnatsiksi kehittyvä nuori mies tarvitsi. Scutarista löysin ideologisen oppi-isän, jollaista olin etsinyt. Useimmiten esitin kirjeissäni hänelle kysymyksiä, joihin hän vastasi. Scutari kirjoitti minulle yksityiskohtaisesti natsi-ideologista ja historiasta. Hän kertoi uusnatsiliikkeistä, herrarodusta ja verenperinnön ja esi-isien tuomasta velvollisuudesta taistella natsismin puolesta. Näissä ajatuksissa oli kysymys natsi-ideologian mukaisesta aatteellisesta uskonnosta wotanismista, jota pidettiin kristinuskon vastakohtana – herrarodun uskontona. Sen juuret olivat skandinaavisissa ja germaanisissa pakanauskonnoissa, joita natsi-Saksassa heräteltiin henkiin SS:ssä. Sittemmin samaa pakanauskontoa on vaalittu uusnatsiliikkeissä. Scutarin kirjoittamista kirjeistä sain tietää, että wotanismilla oli laaja kannatus myös yhdysvaltalaisten uusnatsien vankilajengeissä. En enää pyrkinyt etsimään yhteyksiä netistä. Päätin löytää heidät eurooppalaisista ja yhdysvaltalaisista vankiloista. Ymmärsin, että todelliset aatteen sankarit, jotka olivat uhrautuneet liikkeen puolesta, istuivat pitkiä tuomioita vankiloissa. Halusin tuntea kovimmat tekijät, joten selasin aktiivisesti läpi sotavankilistoja minulle lähetetyistä uusnatsien julkaisuista. Valitsin listoilta sattumanvaraisesti henkilöitä, joille kirjoitin. Useimmilta sain vastauksen. Kirjeiden kulussa esiintyi harvoin vaikeuksia. Joskus vanki oli saatettu siirtää toiseen vankilaan. Silloin kirjeenvaihto saattoi väliaikaisesti hidastua, kunnes lopulta sain hänen uuden osoitteensa. Erityisesti Yhdysvaltojen vankilamaailma jengeineen alkoi hahmottua minulle tarkemmin. Pian huomasin, että kirjekavereinani oli Scutarin lisäksi tusina muitakin. Miesten rikostaustat huomioon ottaen he olivat varsinainen likainen tusina. Yhdysvaltalaisia kirjekavereitani olivat esimerkiksi muutamat muut The Orderin jäsenet ja veropetoksista tuomiota istuva Ku Klux Klanin entinen johtaja David Duke. Eurooppalaisista vangeista kirjoitin entisen saksalaisen uusnatsijohtaja Ingo Hasselbachin suojatin ja poliisimurhasta tuomitun Kay Diesnerin kanssa. Kirjoitin myös terrorismista ja holokaustin kieltämisestä tuomitulle saksalaiselle uusnatsijohtajalle Manfred Roederille. Pohjoismaista kirjoittelin kirjeitä rasistisesta murhasta tuomitun norjalaisen Ole Nicolai Kvislerin kanssa. Vuosia myöhemmin myös tapasin joitakin vankilasta vapautuneita kirjekavereitani. Alle vuodessa onnistuin verkostoitumaan uusnatsien kanssa. Saatoin olla itseeni tyytyväinen. Seuraavina vuosina nämä yhteydet tulisivat vain tiivistymään. Vankilayhteyksieni kautta löysin myös vankiloiden ulkopuolella vaikuttavia, tosissaan olevia uusnatseja. Olin päättänyt Oulun skinheadien jälkeen, etten enää suostuisi tapaamaan ketä tahansa, ellei joku suosittelisi häntä minulle ja vakuuttaisi häntä luotettavaksi. Erään vankilayhteyteni kautta tapasin 27-vuotiaan ruotsalaisen Jimin. Hän oli ollut eräs yhteyshenkilöistä rakenteilla olleen ruotsalaisen Ariska brödraskapetin eli ”Arjalaisen veljeskunnan” ja sen yhdysvaltalaisen veljesjärjestön välillä. Järjestöä oli yritetty perustaa Ruotsiin Yhdysvaltojen mallin mukaisesti uusnatsien omaksi vankilajärjestöksi, jonka tarkoituksena oli suojella valkoisia vankeja rikollisin keinoin. Jimi tuli tapaamaan minua Ouluun joitakin kertoja. Lähes kaksimetrinen ja 140-kiloinen, thainyrkkeilyä harrastava mies oli istunut viiden vuoden tuomion törkeästä pahoinpitelystä. Tavatessamme hän yleensä neuvoi minua strategisissa kysymyksissä siltä varalta, jos minua kiinnostaisi perustaa järjestö myös Suomeen. Hän kertoi rikollisesta toiminnastaan, johon kuului niin huume- kuin asekauppaakin. Harva se kerta Jimi joutui poliisin pidättämäksi ja taas takaisin vankilaan. Lopulta en pysynyt Jimin perässä enkä kuullut hänestä mitään. Kuulemani mukaan Arjalaisen veljeskunnan perustamishanke kaatui Ruotsissa siihen, ettei järjestö onnistunut rekrytoimaan jäseniä. Hankkeessa mukana olleet hautasivat hankkeen kaikessa hiljaisuudessa. Näin myös Jimi jatkoi uraansa muissa ruotsalaisissa rikollisjärjestöissä. Vankilakirjekavereistani pidin eniten Richard Scutarista, sillä hänestä oli tullut yksityisopettajani radikaalissa rotuvihaan yllyttävässä uusnatsismissa. Hänellä tuntui olevan vastaus jokaiseen kysymykseeni. Scutari ohjeisti aatteellisessa opiskelussa ja oli ”opinto-ohjaajani”. Kirjoitin hänelle hyvin huolellisesti ja joskus pitkien kirjeiden kirjoitteluun meni useita tunteja. Huolehdin aina siitä, että kirjoitin vankilakirjekavereistani Scutarille ensimmäisenä. Muistin myös lähettää hänelle lukemista, valokuvia sekä syntymäpäivä- ja joulukortteja. Välillä Scutari kertoi, ettei monikaan enää kirjoittanut hänelle.",book
"”Nykyään The Order tarkoittaa menneisyyttä ja vanhoja uutisia”, hän totesi eräässä kirjeessään. Olin viehtynyt Scutarin tapaan kirjoittaa eri asioista ja elämästä vankilassa. En melkein malttanut odottaa hänen kirjeitään, vaikka sain niitä yleensä joka toinen tai kolmas viikko. Tiivis kirjeenvaihtomme taukosi hetkeksi vain astuessani varusmiespalvelukseen heinäkuussa 2004. Scutari neuvoi minua myös sen suorittamisessa. Hän kehotti ottamaan koulutuksesta kaiken mahdollisen hyödyn irti. Scutari uskoi, että sotilaskoulutus valmistaisi valkoiset miehet kohtaamaan lopulta Ragnarökin eli skandinaavisen mytologian mukaisen maailmanlopun taistelun. Scutarille Ragnarökin taistelu tarkoitti vähempiarvoisina ja heikompina pidettyjen ihmisten tuhoutumista ja valkoisen herrarodun selviytymistä. ”Uuden maailmanjärjestyksen” väliaikainen palveleminen varusmiespalveluksessa ei saanut olla este sotilaspalveluksen suorittamiselle. Otin Scutarilta mielelläni kaiken neuvon vastaan. Olihan hän palvellut Yhdysvaltojen laivaston erikoisjoukoissa taistelusukeltajana, osallistunut pimeisiin sotilasoperaatioihin Etelä- ja Keski-Amerikassa 1970-luvulla ja toiminut siellä myös henkivartijana. Lähdin intoa puhkuen suorittamaan varusmiespalvelustani Sodankylän jääkäriprikaatiin, jossa toivoin saavani myös johtajakoulutuksen. Toiveeni varusmiespalveluksesta kariutuivat pian. Haaveilemani johtajakoulutus sai jäädä 15-vuotiaana skinheadina saamaani sakkoon niskoittelusta poliisin antamaa poistumiskäskyä vastaan. Ensimmäisinä päivinä ja viikkoina koko armeija tuntui suurelta pettymykseltä. Se armeija, josta olin lukenut sotakirjoista ja kuullut pappani sotakertomuksista, tuntui hävinneen aikaa sitten. Olin uskonut löytäväni isänmaallisen hurmoshengen huipentuman armeijasta ja kun en sitä löytänyt, aloin vastoin Scutarin oppeja hyljeksiä palvelusta. Yleensä tein mitä käskettiin, mutta en niin hyvin kuin olisin voinut. Yhtä kertaa lukuunottamatta en puhunut natsismista tupakavereilleni. Eräs tupakavereistani kertoi tunteneensa oululaisia skinheadeja, jolloin uteliaisuuteni heräsi ja kysyin häneltä tarkemmin. Tupakaverini ärsyyntyi yksityiskohtaisista kysymyksistäni, joihin hän ei osannut vastata, ja ihmetteli kiinnostustani Oulun skinheadeihin. Kun huomasin, että hän ärsyyntyi, jätin keskustelun sikseen enkä enää palannut aiheeseen. Varusmiespalvelusta koskevien neuvojen, natsiaatteen, historian ja rotupolitiikan lisäksi halusin tietää, mitä Scutari ajatteli parlamentaarisesta vaikuttamisesta. Hän kirjoitti näkemyksistään parlamentaarisen politiikan hyödyttömyydestä. ”Rotumme selviytyminen ei voi nojata joka neljäs vuosi järjestettäviin vaaleihin. Vuosi 1933 ei tule enää koskaan toistumaan”, hän viittasi Adolf Hitlerin saamaan vaalivoittoon ja tämän nousuun Saksan valtakunnankansleriksi samana vuonna. Omaksuin Scutarilta ajatuksen hyljeksiä demokratiaa ja korvata sen totalitaristisella kansallissosialismilla. Hänen vaikutuksestaan valmiiksi radikaalit ajatukseni vain radikalisoituivat. Useamman vuoden kirjeenvaihdon myötä vakuutuin, että demokratiasta oli päästävä eroon. Aloin pitää sitä kansallissosialismin vihollisena ja ainoana natsiaatteen tiellä seisovana esteenä. Scutari alkoi nähdä potentiaalia ideologisessa kehityksessäni, mikä sai hänet ajan myötä luottamaan minuun. Kun suoritin joulukuussa 2004 viimeisiä viikkoja varusmiespalveluksestani, tutustuin erääseen saksalaisen äärioikeistoryhmän johtajaan. Hän tuli tutustuttamaan minut Saksan uusnatsien ja äärioikeistolaisten sisäpiireihin. Lopulta lisääntynyt yhteydenpitoni havaittiin myös viranomaispiireissä. Kaikki nämä tulisivat vaikuttamaan ratkaisevasti valintoihini ja tekemisiini uusnatsiliikkeessä seuraavina kahtena vuonna. Etsintäkuulutetun saksalaisen isäntänä Siitä lähtien kun ryhdyin natsiksi, olin pitänyt Saksaa natsismin ideologisena kotimaana ja kehtona. Vuoden 2005 alussa useimmat äärioikeistokontaktini olivat yhdysvaltalaisia, englantilaisia ja ruotsalaisia uusnatseja. Yhteyteni saksalaisiin aateveljiin puuttuivat lähes kokonaan ja tunsin pakottavaa tarvetta solmia lähempiä yhteyksiä myös Saksan uusnatseihin. Olin kirjoittanut useita kirjeitä holokaustin kieltämisestä tuomitun tunnetun uusnatsijohtajan Manfred Roederin kanssa. Yli 70-vuotiaan Roederin ajatukset Saksan palauttamisesta natsiaikaan saivat minulta täyden tuen. Hän kuului ehdottomasti niihin, joiden ajattelin uhrautuneen liikkeen puolesta. 1980-luvulla Roederille annettiin 13 vuoden tuomio terrorismista, kun hänen katsottiin johtaneen äärioikeistolaista terroristiryhmää. Ryhmän jäsenet olivat murhanneet vietnamilaisia pakolaisia palopommeilla. Vankilasta vapauduttuaan Roeder keräsi ympärilleen pienen ja salaisen uusnatsien sisäpiirin. 2000-luvun alussa Saksassa oli uusnatsien ja skinheadien väkivallan aalto, jolloin skinit murhasivat muun muassa mosambikilaisen maahanmuuttajan. Tuolloin Roeder alkoi ottaa etäisyyttä väkivaltaisiin uusnatseihin. Vaikka hän ei ollut muuttanut mielipiteitään väkivallasta, hän arveli paremmaksi vaieta ajatuksistaan julkisesti. Sen sijaan ”uusnatsien isoisänä” tunnettu entinen Hitler-Jugendin jäsen Friedhelm Busse tuki seuraajiensa pyrkimyksiä ”vapauttaa Saksa maahanmuuttajista” väkivaltaa käyttämällä. Nämä yksityiskohdat Saksan isosta uusnatsiliikkeestä alkoivat valjeta minulle, kun tutustuin Roederin entiseen sisäpiiriläiseen Gerhard Ittneriin joulukuussa 2004. Gerhard Ittner oli nopeasti kivunnut johtoportaaseen Saksan uusnatsiliikkeessä. Hän oli ollut saksalaisten äärioikeistopuolueiden jäsen ja ehdokas maapäivien vaaleissa, mutta ei tullut koskaan valituksi. Myöhemmin Ittner päätti jättää puolueet, sillä hän piti niitä liian myötämielisinä ja natsi-ideologialle uskottomina. Puoluepoliitiikan jälkeen Ittner alkoi muodostaa Nürnbergissä äärioikeistoryhmää ja nousi sen johtajaksi. Ryhmän perustamisen jälkeen natsiaatteesta tuli Ittnerin kokopäivätyö. Kuukausien ajan hän kierteli Saksassa etsimässä ja luomassa yhteyksiä samankaltaisiin ryhmiin. Näiden kanssa Ittner järjesti mielenosoituksia ja muita julkisia esiintymisiä, joissa hän yleensä piti myös puheita. Saksan lehdistö pääsi nopeasti Ittnerin jäljille. Se nimesi hänet ”Hitler-fanaatikoksi” ja maan uusnatsien ideologiseksi johtajaksi. Poliisit pidättivät Ittnerin erään puheen aikana ja hänet vangittiin muutamaksi kuukaudeksi rotuvihaan yllyttämisestä. Ittner kuitenkin laskettiin myöhemmin vapaaksi odottamaan oikeudenkäyntiä. Joulukuussa 2004, jolloin oikeudenkäynti oli vielä kesken, Ittner kertoi minulle suurta mediahuomiota saaneesta oikeusistunnostaan. Istunnon puheenvuoron aikana hän oli muun muassa kyseenalaistanut tuomarin arjalaisuutta ja julistanut olevansa ”saksalainen kansallissosialisti”. Aloin ajatella, että Ittnerin meriitit uusnatsiliikkeessä ovat ihailtavia. Pidin itseäni vielä aateoppilaana ja esitin harvoin mielipiteitäni natsismista. Sitäkin enemmän saatoin esitellä Gerhard Ittnerille tietämystäni natsi-Saksan sotastrategioista, rotupolitiikasta, propagandasta ja väkivaltakoneistoa pyörittäneistä tiedustelupalveluista, kuten Gestaposta ja SS:n turvallisuuspalvelusta. Olin tutkinut aiheita antaumuksella, mistä Ittner palkitsi minut Adolf Hitlerin kuvakirjalla. Ittneriltä aloin oppia perinteisestä saksalaisesta 1930-luvun natsismista. Scutarin tavoin myös hänestä oli tullut opettajani. He täydensivät toisiaan. Ittner oli uusnatsiliikkeen julkisuudessa toimiva johtohahmo, kun taas Scutari oli kuulunut liikkeen maanalaisen siiven terroristiryhmän johtohahmoihin. Heidän ajatustensa pohjalta aloin luoda perustaa ideologialle, jota harjoitin myöhemmin Suomen vastarintaliikkeessä. Hitlerin natsi-Saksa vastasi haavettani ihanneyhteiskunnasta. Aate ei kaivannut lisäyksiä tai poistoja, ja ihanneyhteiskunnassani Kolmannen valtakunnan natsismia harjoitettaisiin prikulleen. Ajattelin, että vahvat ihmiset olivat luoneet natsi-Saksan sotilaallisen kurin ja epädemokraattisen järjestyksen. Olin yhä enemmän myös sitä mieltä, että natsit olivat tehneet oikein poistaessaan julmilla menetelmillään epätoivotut ihmiset yhteiskunnasta. Epätoivottuihin ihmisiin laskin mukaan juutalaiset, ulkomaalaiset ja oikeastaan kaikki, jotka eivät vastanneet natsien kuvaa täydellisestä ihmisestä. Saman ajatuksen varjolla natsit olivat murhanneet järjestelmällisesti miljoonia ihmisiä ympäri Eurooppaa. Pidin Adolf Hitleriä nerona. Hänen ajatuksensa elivät vahvasti mielessäni eikä hän ollut minulle kuollut. En pitänyt Hitleriä kohtaan tuntemaani ihailua henkilöpalvontana vaan merkkinä uskollisuudesta natsismille. Natsismin puolustuspuheiden pitäjänä tunnettu Gerhard Ittner hävisi näyttämöltä vain päivää ennen tuomion lukemista maaliskuussa 2005. Aloin ihmetellä Ittnerin vaitioloa, sillä hän oli pitänyt minuun aktiivisesti yhteyttä oikeudenkäynnin aikana. Lopulta minulle selvisi, ettei hän ollut mennyt kuulemaan tuomiotaan. Ittner oli tuomittu poissaolevana vajaaksi kolmeksi vuodeksi vankeuteen holokaustin kieltämisestä. Pian poliisit etsivät häntä tunnettujen saksalaisten uusnatsien luota. Kun Ittneriä ei löydetty, hänestä annettiin kansallinen etsintäkuulutus. Olin tyytyväinen, että Ittner oli päässyt pakoon, vaikka en ehkä kuulisikaan hänestä vuosiin. Kolme viikkoa myöhemmin sain kirjeen ruotsalaiselta ”uusnatsien isoäidiltä” Birgitalta. Hänellä oli tiiviit yhteydet saksalaisiin uusnatseihin edesmenneen SS-sotilaana palvelleen miehensä kautta. Birgitta kysyi, pystyisinkö majoittamaan kotiini ”vain kahdeksi viikoksi” erästä saksalaista vierasta. Hän sanoi matkustavansa Saksaan osallistuakseen siellä erääseen tapahtumaan eikä haluaisi jättää vierastaan yksin kotiinsa Ruotsiin. En ollut varma tarkoittiko Birgitta salaperäisellä saksalaisella vieraallaan juuri etsintäkuulutettua Gerhard Ittneriä. Arvelin, että hän saattaisi tarkoittaa myös yhteistä tuttavaamme Reinholdia, joka oli palvellut natsi-Saksan ilmavoimissa lentäjänä. Toisaalta ajattelin, että luultavasti Birgitta olisi maininnut Reinholdista, jos tämä olisi ollut hänen vieraansa. Enempiä pohtimatta kirjoitin Birgitalle, että saksalainen vieras voisi majoittua luonani kaksi viikkoa. Kului muutama päivä ennen kuin sain seuraavan viestin, tällä kertaa Gerhard Ittneriltä. Ittnerin kirjoittamassa kortissa luki: ”Viikinkilaiva on Suomessa maanantaina 11.4. Soitan sinulle, kun laiva on satamassa.” Minulla oli enää kaksi päivää aikaa varautua siihen, että etsityin ja tunnetuin saksalainen uusnatsijohtaja saapuu kotiini Ouluun. En ajatellut auttavani rikollista vaan tärkeää ja vaikutusvaltaista miestä. Ajattelin, että tämä jännittävä tapahtuma veisi minut syvemmälle uusnatsiliikkeeseen ja tekisin jotakin tärkeää liikkeen puolesta. Varhain maanantaiaamuna Ittner soitti puhelimeeni. Hän sanoi nopeasti: ”Oulun juna-asema kello 16.00” ja löi luurin korvaani. Odotin malttamattomana Ittnerin saapumista, kunnes juna vihdoin saapui Turusta. Ittner tuli junasta parin keskikokoisen mustan matkalaukun kanssa ja tervehti minua. Kävelimme keskustan läpi pieneen yksiööni. Ittner vaikutti väsyneeltä, mutta hän oli innoissaan majapaikastaan. Tauon jälkeen hän halusi lähteä tutustumaan Oulun keskustaan, jossa löysimme tiemme kaupunginkirjastoon. Siellä hän alkoi välittömästi selata saksankielisiä sanomalehtiä ja aikakauslehtiä löytääkseen artikkeleita itsestään. Ittner kertoi, että Birgitta oli tehnyt pakomatkan todellisen aivotyön. Hän oli ollut seuraamassa Ittnerin oikeudenkäyntiä Saksassa ja esitellyt suunnitelmansa. Birgitta oli kertonut, että Ittner voisi välttää vankilan lähtemällä Saksasta ennen tuomion julistamista Ruotsiin. Hän oli tarjonnut Ittnerin käyttöön taloaan, jossa Ittner voisi jatkaa natsismin puolesta taistelemista. Suunnitelma oli kiehtonut Ittneriä eikä hän voinut kieltäytyä ehdotuksesta. Ittnerin ystävän ajettua hänet Tanskaan hän jatkoi junalla kohti Ruotsia ja Tukholmaa. Ittner pahoitteli, ettei voisi viipyä Suomessa kahta viikkoa kauempaa, sillä hän voisi saada Birgitan Lähi-idän ja Iranin yhteyksien kautta turvapaikan Iranista. Päivät kuitenkin muuttuivat viikoiksi ja viikot kuukausiksi. Birgitasta ei kuulunut mitään. Ittner piileskeli edelleen Oulussa. Hän alkoi turhautua ja menettää uskoaan Birgittaan, joka oli luvannut auttaa häntä maanalaisessa elämässä. Ittner kehotti minua kirjoittamaan Birgitalle. Kirjoitin, mutta en saanut yhteenkään kirjeeseeni vastausta ennen toukokuun loppua. Birgitta totesi unohtaneensa saksalaisen vieraan. Hän kuitenkin kirjoitti, että Ittner voisi palata takaisin hänen luokseen kesäkuussa. Ittner alkoi suhtautua Birgittaan epäluuloisesti ja kutsui tätä ”vanhaksi haaskaksi”. Hän päätti vielä kerran yrittää onneaan Ruotsissa ja päästä holokaustin kieltäjille myötämieliseen Iraniin. Ittnerin lähtiessä kesäkuun alussa Oulusta Ruotsiin vaikutti siltä, ettei hän enää palaisi. Ittnerin vierailu vaikutti syvästi maailmankuvani kehitykseen. Sain varmuutta ajatuksilleni ja aloin tuntea olevani valmis esittämään uusnatsi-ideologiaan perustuvia mielipiteitä. Aloin ymmärtää laajemmin ideologiaa ja sitä, miten natsismia voisi nykypäivänä markkinoida. Yksi aihe nousi tärkeimmäksi: maahanmuuton ja monikulttuurisuuden vastustaminen. Ittnerin mukaan maahanmuuttoa ja pakotettua monikulttuurisuutta käytettiin moderneina aseina eurooppalaisten kansanmurhassa. Näiden ajatusten pohjalta aloin kirjoitella monikulttuurisuutta ja maahanmuuttoa vastustavia artikkeleita internetin keskustelupalstoille ja sanomalehtiin. Ittnerin yhteyksien kautta Saksan kansallisdemokraattisen puolueen NPD:n jäsenlehti Deutsche Stimme julkaisi artikkelini ”monikulttuurisuuden mahdottomuudesta”. Kirjoitin samaiselle lehdelle useita natsi-ideologiaa ylistäviä artikkeleita, joissa kerroin historiallisesta velvollisuudestamme päästä eroon Euroopan ulkopuolelta tulleista maahanmuuttajista. Gerhard Ittner oli kokenut vihan ideologi, joka pyrki pukemaan uusnatsismin hienostelevampaan sävyyn. Hän neuvoi minua lopettamaan artikkeleiden kirjoittelun RVF:n kaltaisten järjestöjen julkaisuihin, koska niiden viesti kantautuisi vain pienille porukoille. Ittner opasti minua etsimään poliittisia kanavia, joiden kautta voisin levittää natsismia Suomessa. Hän kehotti minua verkostoitumaan paikallisesti sellaisten ihmisten kanssa, jotka suhtautuivat ideologiaan myönteisesti. Ittnerin mukaan tavallisiin ihmisiin verrattuna heitä olisi paljon helpompi käännyttää aktiivisiksi uusnatseiksi. Olin jo löytänyt Kansallissosialismi.org:n foorumilta joitakin oululaisia, joita tapasin epäsäännöllisesti. Näiden tapaamisten aikana huomasin, että Ittner oli oikeassa. Vaikka monet tapaamistani eivät tunnustaneet olevansa uusnatseja vaan esimerkiksi ”valkoisia nationalisteja”, he suhtautuivat natsismiin myötämielisesti. Ittnerin ohjeiden mukaisesti valitsin heistä sopivimmat, joista voisi tulevaisuudessa tulla aktiivisia uusnatseja. Heistä tulikin myöhemmin Suomen vastarintaliikkeen ensimmäisiä johtoportaan jäseniä. Liityin myös perussuomalaisiin. Vaikka liityin hetkellä, jolloin Ittner oleskeli Oulussa ja neuvoi minua hakemaan poliittisia vaikutuskanavia, en liittynyt puolueeseen Ittnerin kehotuksesta. Päätös syntyi nopeasti natsifoorumilta tapaamani porukan keskuudessa. Pidimme perussuomalaisia sopivimpana vaikutuskanavana äärioikeistolaisille ajatuksille. Arvelimme, että puolueessa sympatisoitaisiin maahanmuuttoa ja monikulttuurisuutta vastustavia ajatuksia. Ajattelimme, että jos mahdollisimman moni kansallismielinen liittyisi puolueeseen, politiikkaa voitaisiin muuttaa puolueen sisältä käsin kansallismielisemmäksi. Lisäkseni puolueeseen liittyi kuusi tai seitsemän Kansallissosialismi.org -foorumille kirjoitellutta nuorta miestä. Heistä lopulta vain yksi alkoi luoda poliittista uraa puolueessa. Hän toimi muun muassa alueensa paikallisosaston puheenjohtajana ja puolueen kansanedustajaehdokkaana ennen kuin vaihtoi toiseen puolueeseen. Vuoden kestäneen jäsenyyteni aikana en ollut aktiivinen perussuomalainen, sillä aloin pitää puoluetta liian myötämielisenä ja liberaalina maahanmuuttopolitiikassa. Olin itse maahanmuuton täyskiellon kannalla enkä uskonut perussuomalaisten koskaan asettuvan sen kannalle. Elokuun lopulla kuulin huonoja uutisia Ruotsista. Minun oli tarkoitus osallistua uusnatsien järjestämälle Pohjoismaisille festivaaleille (Nordiska festivalen), jonne entinen klaanijohtaja David Duke oli tulossa vieraaksi. Olin sopinut tapaavani Ittnerin tapahtuman yhteydessä, kunnes suunnitelmaan tuli pysyviä muutoksia. Ittneriä avustanut Birgitta oli päättänyt heittää hänet ulos talostaan. Birgitta oli alkanut miettiä seurauksia, joita hänelle saattaisi koitua Ittnerin avustamisesta. Ittner kehotti minua jäämään Suomeen, sillä piti saapumistani Ruotsiin liian riskialttiina emmekä voisi matkustaa yhdessä. Hän lähti jälleen Tukholmasta laivalla kohti Turkua ja päätyi sieltä takaisin Ouluun. Ittnerille oli pian valjennut karu totuus Birgitan yhteyksistä Lähi-itään ja Iraniin. Ne rajoittuvat pohjoisafrikkalaiseen ja Ruotsissa asuvaan antisemitististä propagandaa levittävään Ahmed Ramiin. Ramillakaan ei ollut Ittnerin kaipaamia yhteyksiä Iranin presidenttiin tai tämän hallintoon. Ruotsin äärioikeistokin sulki ovensa Ittneriltä eikä sen keskeisiä jäseniä kiinnostanut auttaa etsintäkuulutettua saksalaista. Oulu oli Ittnerin ainoa vaihtoehto jatkaa maanalaista elämää. Vuoden 2005 lopussa Saksan viranomaisilla ei ollut mitään tietoa Ittnerin olinpaikasta eikä kukaan osaisi etsiä häntä Oulusta. Vuosi pakonsa jälkeen Ittner alkoi jälleen kirjoittaa saksankielisille vihasivuille. Hänen oli mahdotonta pysytellä sivussa uusnatsiliikkeen johtohahmon roolista. Ittner tiesi, ettei voisi kirjoittaa sanomaansa omalla nimellään, joten uusnatsien keskustelufoorumeille alkoi tulvia artikkeleita suomalaiselta, saksaa sujuvasti kirjoittavalta Toivo Kettukankaalta. Uusi nimi ja henkilö herättivät paljon ihmetystä. Monet kyselivät, oliko mies Toivo Kettukankaan takana maan alla elävä Gerhard Ittner. Ittner päätti kertoa huomiota herättävän valheen, joka vakuutti jopa Saksan turvallisuuspoliisin ja ääriliikkeitä tutkivan median. Sivujen pituisessa lausunnossa Ittner uskotteli lukijoilleen oleskelevansa Iranissa. Hän valehteli saaneensa maasta poliittisen turvapaikan ja toimivansa kiivaan holokaustin kieltäjän presidentti Mahmoud Ahmadinejadin oikeana kätenä holokaustikysymyksessä. Saksan media tarttui Ittnerin syöttiin ja alkoi kirjoittaa uusnatsijohtajan oleskelusta Iranissa. Ennen pitkää medialle ja myös poliisille alkoi kuitenkin selvitä, että Ittner oli narrannut heitä. Kesällä 2006 vaikutti siltä, että Ittnerin maanalainen elämä Oulussa jatkuisi vielä pitkään. Hänen läheinen ystävänsä 82-vuotias natsi-Saksan ilmavoimien entinen taistelulentäjä Reinhold tuli vierailulle Ouluun. Hän oli osa aikakautta, joka oli nuoruudestani saakka kiinnostanut minua. Sotatarinoiden lisäksi Reinhold kertoi henkilökohtaisesti tapaamistaan natsijohtajista ja hävittäjä-ässistä, joita hänellä oli ollut ystävinä. 60 vuotta Adolf Hitlerin kuoleman jälkeenkin Reinhold vannoi hänelle uskollisuutta. Reinhold näki maailman Hitlerin tavoin hierarkisessa järjestyksessä, jossa saksalaiset olivat ylimpinä ja juutalaiset alimpina. ”Heidät olisikin saanut hävittää”, Reinhold totesi holokaustista, jota hän piti liioiteltuna. Otin Reinholdin sanat vastaan ja olin niistä samaa mieltä. Päivä sen jälkeen, kun Reinhold oli lähtenyt Oulusta takaisin Saksaan, Ittnerin maanalainen elämä Suomessa lopulta päättyi. Tietämättömänä tulevista tapahtumista lähdin elokuun kahdeksannen päivän aamuna suorittamaan vartijan perustutkintoa ammattikouluun. Lounastauolla noin kello yhdentoista aikoihin sain odottamattoman puhelinsoiton. Supon tutkija kertoi haluavansa keskustella kanssani ja ehdotti, että tapaisimme iltapäivällä kouluni parkkipaikalla. Hän esitti minulle muutaman kysymyksen asunnostani löytyneestä ja tutkijoissa hämmennystä herättäneestä vieraasta. Puhelun aikana sydämeni sykki, koska ajattelin Ittnerin jääneen kiinni. Olin varma, että hän oli suojelupoliisin haavissa. Uskoin myös joutuvani itse pidätetyksi. Lähdin tapaamaan suojelupoliisia sovitulle tapaamispaikalle. Minut napattiin kyytiin ja kuulustelu saattoi alkaa. Kaksikosta nuorempi tutkija alkoi udella Gerhard Ittneristä. Yllätyksekseni hän kertoi Ittnerin päässeen heiltä karkuun. ”Hän oli todella mielenkiintoinen henkilö. Mitä tiedät hänestä? Tiedätkö ollenkaan, miksi hän lähti meitä sillä tavalla karkuun?” hän kysyi. Valehtelin, etten tiennyt mitään erityistä Ittneristä ja kerroin tunteneeni hänet vasta pari viikkoa. Tutkijoilla ei vaikuttanut olevan aavistustakaan, kuka heidän käsistään oli päässyt liukenemaan. En aikonut auttaa heitä selvittämään sitä. Loppuosa noin tunnin kuulustelusta käsitteli yhteyksiäni keskeisiin vaikuttajiin eurooppalaisissa äärioikeistoliikkeissä. Lopuksi tutkija sanoi: ”Me vain haluamme tietää, ketkä ovat tosissaan.” Vauhdikkaasti alkanut päiväni ei vielä ollut ohitse. Saman päivän iltana Ittner soitti minulle hätäisesti ja pyysi tulemaan Toppilan satama-alueelle. Suojelupoliisi oli neuvonut minua ottamaan yhteyttä, jos kuulisin Ittneristä jotakin. Neuvo ei edes käynyt mielessäni, kun lähdin Toppilaan tapaamaan häntä. Siellä Ittner kertoi minulle aamun tapahtumista. Varhain aamulla suojelupoliisi oli tullut asunnolleni ja kysynyt hänen henkilöllisyyttään. Henkilöllisyytensä paljastettuaan Ittner oli väittänyt, että hänen henkilöpaperinsa olivat jääneet vanhempieni luokse. Päästyään heidän luoksensa Ittner oli onnistunut huijaamaan poliisit hissiin ja jäänyt itse pois kyydistä. Kun poliisit olivat epäilleet Ittnerin liuenneen ulos talosta, hän oli kiivennyt katolla olevan saunarakennuksen päälle ja odotellut siellä poliisien lähtöä. Ittner tiesi, että hänen oli lähdettävä Oulusta pikimmiten, sillä pian hänen pakonsa todellinen syy selviäisi. Yritimme selvittää, miten Ittner voisi lähteä Oulusta. Hän ajatteli lähteä vasta aamulla ja yrittää päästä Iranin suurlähetystöön Helsingissä. Toisaalta Ittner epäili suunnitelmansa onnistumista. Ainoaksi vaihtoehdoksi jäi palata takaisin Ruotsiin. Oli epäselvää, kuinka paljon poliisi tiesi hänestä, joten hän arveli parhaimmaksi vaihtoehdoksi lähteä myöhään keskiyön jälkeen. Ittner pakkasi muutamat tavaransa ja nappasi polkupyöräni, jolla aikoi ajaa yötä myöten Haaparantaan. Ittnerin lähtiessä sanoimme toisillemme hyvästit. Hän löi käteeni jäähyväiskirjeen, joka minun täytyi antaa poliiseille, jos he vielä kysyisivät hänestä. Kirjeessä Ittner kertoi vierailleensa Toivo Kettukankaan luona ja lähteneensä Norjan kautta takaisin Iraniin. Kaksi viikkoa myöhemmin poliisi tuli vielä kerran etsimään Ittneriä asunnoltani ja kerroin heille tämän terveiset. Ne kuulemma vastasivat myös poliisin saamia tietoja. Ittnerin pako jatkui Ruotsin ja Keski-Euroopan kautta Portugaliin. Hän oleskeli maassa väärän nimen turvin ja tukeutui sekä espanjalaisten että portugalilaisten uusfasistien verkostoon. Pidin Ittneriin kirjeitse yhteyttä, kunnes hän katosi syvemmälle maan alle loppuvuodesta 2008. Keväällä 2012 Saksan turvallisuuspoliisi pääsi Ittnerin jäljille ja portugalilaiset viranomaiset pidättivät hänet. Hänet toimitettiin Portugalista Saksaan suorittamaan vankeusrangaistustaan saman vuoden syksyllä. Tätä kirjaa kirjoittaessa Ittner on vangittuna epäiltynä rotu- ja juutalaisvihaan kiihottamisesta ja hänet saatetaan tälläkin kertaa tuomita vuosiksi vankilaan. Ittnerin pidätyksen aikoihin Saksan uusnatsiliikkeestä oli paljastunut pelottavia asioita. Kolmen uusnatsin joukko oli vuosikymmenen aikana murhannut kymmenen ihmistä, ryöstänyt lukuisia pankkeja ja tehnyt pommi-iskuja. Saksan turkkilaistaustaiset maahanmuuttajat ja kaksi poliisia olivat valikoituneet NSU -nimisen (”Maanalainen kansallissosialismi”) terroristiryhmän kohteiksi. Myös Ittneriä kuultiin terroristiryhmästä, jota useiden uusnatsien arveltiin tukeneen tai josta heidän epäiltiin olleen ainakin tietoisia. Häntä ei ole voitu vedenpitävästi yhdistää terroristiryhmän toimintaan, vaikka yhden ryhmän jäsenen epäillään kerran osallistuneen Ittnerin luennolle Baijerin osavaltiossa. Ittner ei koskaan maininnut minulle salaisesta ja maanalaisesta ryhmästä. Hän on kuitenkin saattanut ainakin epäsuorasti vaikuttaa ryhmän toimintaan koko Saksan uusnatsiliikkeen ideologisen siiven johtohahmona. Ittnerin innoittamana aloin pohtia tarkemmin uusnatsijärjestön perustamista Suomeen. Minulla oli keinot ja riittävät yhteydet järjestön perustamiseksi, muttei kunnollista ja tukevaa peruskiveä. Kirjoituksieni ja yhteyksieni ansiosta olin alkanut saada uusnatsiliikkeessä enemmän näkyvyyttä ja nimeä. Hahmottelin joitakin suuntaviivoja järjestölle, mutta en saanut aikaiseksi varteenotettavaa järjestöpohjaa. Jätin järjestöhankkeen hautumaan vielä vuodeksi. Palvellessani liikettä en juuri miettinyt tekojani tai niiden seurauksia. Liikkeen pimeää puolta en halunnut käsitellä vaan ohitin sen vihollisen propagandana. Perheenjäseneni varoittivat minua edelleen äärioikeiston kanssa veljeilystä. En kuitenkaan kuunnellut heidän varoituksiaan äärioikeistosta, vaan kuljin koko ajan päättäväisemmin eteenpäin. En ollut mielestäni vieläkään saavuttanut vuoren huippua, joten päätin jatkaa kapuamista. Tammikuun alussa vuonna 2007 tein teon, joka vaikutti eräisiin oululaisiin maahanmuuttajataustaisiin nuoriin. Sen myötä matkasin syvemmälle kansainvälisen uusnatsiliikkeen ytimeen. Epäiltynä kunnianloukkauksesta
Internetin ja vankilayhteyksieni kautta olin luonut yhteyksiä Yhdysvaltojen Ohion osavaltiossa vaikuttavaan Arjalaiset kansakunnat (”Aryan Nations”) -nimiseen äärijärjestöön. Järjestön nokkamiehenä toimi vuodesta 2004 alkaen vähän yli viisikymppinen Vietnamin sodan veteraani August Kreis III. Yhdysvaltojen liittovaltion poliisi (FBI) piti järjestöä silmällä mahdollisena turvallisuusuhkana maan sisäiselle turvallisuudelle. FBI:n arviot järjestön vaarallisuudesta eivät perustuneet pelkille olettamuksille, sillä eräs ryhmän jäsenistä oli murhannut kolme ihmistä 1990-luvun lopulla. Ampuja oli valinnut uhrit eli filippiiniläisen postinkantajan ja kaksi juutalaista näiden etnisten taustojen perusteella. Kreisin ajatusmaailma kytkeytyi hänen edeltäjänsä Richard Butlerin ideologiaan, joka oli sekoitus natsismia ja kristillistä identiteettiä. Lisäksi Kreis oli omaksunut järjestön ideologiaan joitakin piirteitä ääri-islamista. Hän uskoi ”pyhään sotaan väärärotuisia vastaan” ja kehotti seuraajiaan luomaan suhteita islamistisiin äärijärjestöihin. Butlerille uskolliset jäsenet alkoivat vetäytyä järjestöstä huomattuaan, ettei Kreis johtanut järjestöä Butlerin viitoittamalla kristillisellä esimerkillä. Kreisin edeltäjä oli kutsunut järjestöään Arjalaisten kansojen Jeesuksen Kristuksen kirkoksi. Hän oli myös kirkkonsa saarnamies ja sen kiistämätön johtaja. Butlerin aikana Arjalaisten kansakuntien majapaikka oli sijainnut Idahon osavaltiossa Hayden Lakella aina 2000-luvun alkuun saakka. Hayden Lakesta tuli Yhdysvaltojen rasistisen äärioikeiston mekka, jossa harjoiteltiin ampuma -ja selviytymistaitoja. Myös kanssani kirjeitä kirjoitelleet The Order -järjestön jäsenet olivat olleet läheisissä väleissä Butlerin kirkon kanssa 1980-luvulla. Pankki -ja arvokuljetusryöstöistä saatuja varoja jaettiin avokätisesti kirkolle. Vastaavasti The Orderin pankkiryöstäjät saivat maanalaista tukea kirkolta ja ne toimivat symbioosissa. Arjalaisten kansakuntien ideologia alkoi mielestäni kuulostaa järkevältä, kun luin sanomalehdistä ulkomaalaistaustaisten miesten tekemistä joukkoraiskauksista Oulussa. Uusien oululaisten natsikavereitteni kanssa keskustelimme, kuinka raiskaukset olivat väärärotuisten harjoittamaa sodankäyntiä valkoista rotua vastaan. Toimintamme ei vielä ollut järjestäytynyttä, vaikka pienessä natsikaveriryhmässä keskustelimmekin tarpeesta järjestäytyä. Olimme yhtä mieltä siitä, että oikeutus arjalaisten pyhälle sodalle oli olemassa. Pyhää sotaa päätimme harjoittaa kiinnittämällä joukkoraiskauksista varoittavia lentolehtisiä oululaisiin puistoihin. Uskoin, että suomalaisten suojelemiseksi tarvittiin järjestö, joka olisi riittävän pelottava pitämään ulkomaalaiset erossa suomalaisista. Kohtasin kuitenkin aina saman kompastuskiven järjestön muodosta, ideologiasta, ohjelmasta ja kannattavuudesta. Ajattelin että järjestön täytyisi olla sellainen, joka ottaisi tuulta alleen Suomessa. Vaikka pidin yhteyttä ulkomaalaisiin äärioikeistoryhmiin, en pitänyt niitä sopivina suomalaiseen ilmapiiriin. Haaveilemallani järjestöllä piti olla menestystarinan ainekset. En halunnut perustaa pientä ja tuntematonta paikallista natsilahkoa vaan koko Suomen kattavan natsiliikkeen. Lopulta päädyin Ruotsin vastarintaliikkeeseen, jolla oli pyrkimyksenä laajentua myös muihin Pohjoismaihin. Arvelin, että menestyvä uusnatsiliike Suomessa tarvitsisi kansainvälistä apua, ja Ruotsi oli lähellä Suomea. Lisäksi arvelin, että vastarintaliike oli jo tarpeeksi vakiintunut ja menestynyt Ruotsissa, ja että sen toiminta voitaisiin helposti tuoda Suomeen. Reseptistä puuttuivat enää tarvittavat lisämausteet. Viimeistään tammikuussa 2007 laillisuuden periaatteet olivat murentuneet tekemisissäni. Ne olivat ehdottomasti hämärtyneet jo kun hakkasin pizzerian ikkunoita rikki ja piilottelin Ittneriä Oulussa. Entistä hämärimmiksi ne menivät oululaisten maahanmuuttajanuorten kunnianloukkaustapauksessa, jossa heistä tehtiin syyllisiä Oulussa tapahtuneisiin joukkoraiskauksiin. Tapaus sai alkunsa keskustelustani Arjalaisten kansankuntien johtajan August Kreisin kanssa. Olin ollut jo pitkään natsisivuston suomenkielisen keskustelufoorumin ylläpitäjänä. Se antoi minulle mahdollisuuden lisätä tai poistaa materiaalia keskustelupalstalta. Eräänä aamuna huomasin Kalevassa lehtikuvan monikulttuurisesta nuorisoryhmästä. Kuvassa esiintyi joukko maahanmuuttajataustaisia nuoria, jotka kertoivat harrastuksistaan ja elämästään Oulussa. Vihastuin kuvan monikulttuurisesta teemasta, leikkasin sen irti ja lähetin sähköpostilla August Kreisille. Kerroin hänelle Oulussa tapahtuneista raiskauksista ja siitä, kuinka paikallinen sanomalehti yrittää halventaa raiskauksien uhreja. Vasta kaksi viikkoa myöhemmin, kun Kalevan toimittaja soitti, minulle selvisi että Kreis oli pannut kuvan verkkosivujensa etusivulle ja liittänyt siihen sekä englannin- että suomenkielistä kirjoitusta. Kreisin kirjoituksessa kerrottiin, että nuoret ovat Oulussa asuvia joukkoraiskaajia, jotka lopulta löydettäisiin ja saatettaisiin vastuuseen teosta. Kirjoitusta korosti englanninkielinen teksti: ”Väkivalta ratkaisee kaiken.” Samantyyppistä keskustelua käytiin myös sivuston suomenkielisellä foorumilla. Minua suututti, että Kreis oli pannut kuvan verkkosivuilleen väkivaltaan kiihottavassa yhteydessä. Ajattelin hänen julkaisseen kuvan tahallaan enkä voinut ymmärtää miksi. Huolestuin, että joutuisin kohtaamaan seuraamuksia kuvan lähettämisestä ja julkaisemisesta. Tiesin että kirjoitukset kuvan henkilöistä olivat valheellisia ja lähetin Kreisille sähköpostia toimittajalta saamani puhelinsoiton jälkeen. Pyysin häntä muuttamaan tekstiä tai poistamaan sen kuvineen verkkosivuilta. Kreis suhtautui asiaan vähätellen ja kehotti minua hävittämään tietokoneeni kovalevyn, jottei poliisi löytäisi koneeltani lähetettyä kuvaa. Hän sanoi, että ottaisi vastuun kuvan julkaisemisesta, mutta kieltäytyi poistamasta sitä vetoamalla Yhdysvaltojen suomaan sananvapauteen. Minut pidätettiin 17.1.2007 epäiltynä törkeästä kunnianloukkauksesta. Tapauksella oli useita asianomistajia: sanomalehti Kaleva sekä kuvassa olleet alaikäiset nuoret ja näiden vanhemmat. Nuoret ja heidän vanhempansa olivat peloissaan ja huolissaan. Natsisivusto ei jättänyt mitään arvailujen varaan. Lisäksi sivustolla oli ainakin yksi ja mahdollisesti myös muita paikallisia jäseniä – ainakin se saattoi antaa äkkiseltään sellaisen vaikutelman. En osannut asettua uhrien asemaan enkä tuntenut juurikaan sympatiaa heitä kohtaan. Pidin sen sijaan itseäni uhrina, sillä minut oli pidätetty rikoksesta, johon en pitänyt itseäni syypäänä. Lupasin rikostutkijalle, että teen kaiken mahdollisen kuvan ja kirjoituksien poistamiseksi verkosta. Taivuttelujen jälkeen Arjalaisten kansakuntien yksinvaltias Kreis lopulta kuvan ja tekstit verkkosivuiltaan. Sen jälkeen en enää juuri pitänyt häneen yhteyttä. Ironisesti ”valkoisten lasten tulevaisuuden” turvaajaksi tunnustautunut August Kreis tuomittiin marraskuussa 2015 viideksikymmeneksi vuodeksi vankeuteen kolmen valkoihoisen lapsen seksuaalisesta hyväksikäytöstä. Euroopan äärioikeistolaisten vieraana
Pari vuotta kestäneen poliisitutkinnan aikana elämässäni ehti tapahtua paljon. Saksan uusnatsien eräänä pitkäaikaisempana johtajana profiloitunut Manfred Roeder kutsui minut luokseen loppuvuodesta 2006. Hän on entinen lakimies, joka on tuomittu terroristirikoksista. Aloin haaveilla Saksan uusnatsiliikkeen keskeisten vaikuttajien ja johtajien tapaamisista. Joutuessani Supon kuulusteltavaksi olin ymmärtänyt, että Saksan viranomaiset saattaisivat olla tekemisistäni kiinnostuneita. Sen vuoksi epäröin muutaman kuukauden Saksaan matkustamista. Mieleni kuitenkin muuttui, kun jouduin pidätetyksi kunnianloukkaustapauksen takia tammikuussa 2007. Ajattelin, että saattaisin joutua pidätetyksi missä tahansa maassa, mutta se ei saisi estää minua matkustamasta tapaamaan uusnatseja. Maaliskuun puolivälissä päätin matkustaa Saksaan, kun rikostapaukseni sai paikallismediassa huomiota erään toisen oululaisen rasistisen keskustelufoorumin yhteydessä. Sisusauna-nimisellä foorumilla kehotettiin kokoamaan lynkkausjoukko joukkoraiskausten lopettamiseksi Oulussa. Vaikka rikostapaukseni ei suoraan liittynyt foorumin tapaukseen, nousi se kuitenkin keskusteluissa esille. Oulussa nimittäin vaikutti olevan kehkeytymässä järjestäytynyttä uusnatsitoimintaa. Myöhemmin eräässä MTV3 -kanavan dokumentissa esitettiin, että osaksi näiden kahden pelottelutapauksen vuoksi eräät maahanmuuttajat olivat muuttaneet Oulusta. He olivat tunteneet, että ilmapiiri oli muuttunut uhkaavaksi. Lähdin Helsingistä laivalla Saksan Rostockiin. Olin sopinut tapaavani Rostockin satamassa Saksassa asuvan amerikkalaissyntyisen Roy Armstrongin. Hän lupasi viedä minut sieltä Hessenin osavaltiossa Kasselin lähellä sijaitsevaan kotiinsa. Laivamatkan jälkeen edessä oli vielä usean tunnin ajomatka Keski-Saksaan Armstrongin kotiovelle. Itämerellä puhjenneen myrskyn vuoksi matkanteko hidastui ja saapumiseni Rostockiin myöhästyi kolmella tai neljällä tunnilla. Myöhästyminen ei häirinnyt minua, sillä matkalla olin tutustunut ukrainalaiseen nuoreen naiseen, jonka kanssa aloin myöhemmin seurustella. Roy Armstrongilla oli pitkä historia kansainvälisessä uusnatsiliikkeessä. Hänen juurensa liikkeessä juontuivat 1960-luvun Ku Klux Klanista aina Saksan uusiin ja vanhoihin natseihin. Juutalaisten asiaa ajava ihmisoikeusjärjestö Simon Wiesenthal -keskus kuvasi Armstrongia ”käveleväksi natsiensyklopediaksi”. Keskukselle työskennellyt israelilainen Yaron Svoray soluttautui Saksan uusnatsien ytimeen 1990-luvulla. Yllättäen juuri Armstrong oli ollut hänen tärkein linkkinsä Saksan äärioikeistoon. Myöhemmin Svoray kirjoitti tutkimuksestaan Soluttautuja-nimisen kirjan, josta ohjattiin samanniminen elokuva. Käsitykseni Armstrongista saivat ensitapaamisemme aikana vahvistuksen: Hän olisi ehdottomasti tärkein yhdyshenkilöni kansainväliseen uusnatsiliikkeeseen. Pidimme lyhyen tauon Armstrongin vanhemman tyttären maatilalla Wismarissa ennen kuin jatkoimme kohti Kasselia. ”Sinua ei varmaankaan haittaa, jos yövyt samassa huoneessa, jossa Hitlerin hovimestari Wilhelm Krause yöpyi?” hän uteli minulta. Se ei haitannut minua. Krausen tapauksessa Armstrong pystyi antamaan pienen henkilökohtaisen pilkahduksen Hitlerin sisäpiiristä. Armstrong kertoi humoristisessa sävyssä, että ”Krause oli ollut Hitlerin hovimies yhdeksän vuotta. Hän oli kerran yllättänyt Adolfin ja Evan lemmenpuuhista, mistä raivostunut Führer päätti lähettää hänet itärintamalle SS joukkojen mukana.” Armstrong kertoi myös hovimestarin henkilökohtaisesta valokuva-albumista, jossa oli jopa 200 ennennäkemätöntä kuvaa Saksan natsijohtajasta ja hänen lähipiiristään. ”Kun pääsemme perille, näytän sinulle tämän albumin”, hän lupasi. Pitkän ajomatkan aikana Armstrong kertoi monista muistakin vanhoista natseista, joita hän oli tavannut vuosikymmenien aikana. Hän kertoi myös suhteistaan Irakin entiseen presidenttiin Saddam Husseiniin ja Libyan edesmenneeseen johtajaan Muammar Gaddafiin. ”Autan keitä tahansa, jotka haluavat tuhota Yhdysvallat”, Armstrong perusteli vakavana. Kuuden tunnin ajon jälkeen saavuimme vihdoin perille. Armstrong asui vaimonsa ja kuudesta lapsesta kahden poikansa kanssa pienen ja idyllisen Gilserbergin kylän kupeessa. Hän esitteli taloa ja kertoi antifasistien muutama vuosi aiemmin tekemästä polttopulloiskusta. Osa talosta oli palannut asuinkelvottomaksi, mutta päärakennus oli säästynyt isommalta vahingolta. Armstrong esitteli minulle myös vaimonsa Ingeborgin, jolla oli niin ikään pitkä tausta Saksan äärioikeistossa. ”Tervetuloa Hessenin vaarallisimman natsiperheen luokse”, Ingeborg tervehti minua hieman epätavallisesti. Muodollisuuksien jälkeen olin ottanut paikkani perheen vieraana. Pian saapumiseni jälkeen Armstrong kertoi, että lähtisimme hakemaan juna-asemalta Yhdysvalloista saapunutta John de Nugentia ja tämän avovaimoa Margaret Huffstickleria. Ingeborg ei ollut mielissään de Nugentin saapumisesta. Hän sanoi miehelleen: ”Nugent puhuu niin paljon psykopaateista, että joskus mietin, onko hän itse psykopaatti.” De Nugent odotti meitä avovaimonsa kanssa juna-asemalla. Hän vaikutti valmiilta poliitikolta ja tärkeältä äärioikeiston johtajalta. De Nugent antoi vaikutelman, että hän tiesi mitä teki. Hän kertoi julkaisevansa pian valmistuvan kirjansa ja olevansa Yhdysvaltojen ”uuden äärioikeiston” nokkamies. Pinnallisesta viehätysvoimasta huolimatta de Nugentin pyrkimykset äärioikeistoliikkeessä vaikuttivat aidoilta. Useimmat merkittävät eurooppalaiset ja yhdysvaltalaiset äärioikeistojohtajat olivat hänen ystäviään. De Nugent kertoi tulleensa puhekiertueelle Eurooppaan, jonka aikana hän tapaisi äärioikeistojohtajia Belgiassa, Ranskassa ja Saksassa sekä pitkäaikaisen kilpakumppaninsa David Duken Itävallassa. Juna-asemalta lähdimme kohti Manfred Roederin päämajaa, joka sijaitsi noin 70 kilometrin päässä Gilserbergistä. Haus Richbergiksi nimetty iso valkoinen talo oli natsi-Saksan aikana toiminut hotellina. Siellä oli asustellut useita Hessenin osavaltion natsipuolueen kihoja. Roeder esitteli ylpeänä talon historiaa sen ulkomaalaisille vieraille. ”Sinä olet kai Henrik?” Roeder kysyi ja puristi samalla kättäni. ”Pääsit vihdoin Saksaan ja suoraan maan pahamaineisimman natsin luokse”, hän naurahti. Roeder esitteli minulle yläkerran kirjastoaan ja käski istuuntumaan pöydän äärelle. Hän toi nenäni eteen nahkakantisen kirjan, jonka kantta koristi kohokuvioinen miekka. ”Tämä on Führerin Taisteluni”, Roeder vakuutti, ”Tämän lähemmäksi Führeriä et voi koskaan päästä. Avaa kirja.” Kirjan etusivulla oli Hitlerin omistuskirjoitus jouluaatolta 1942 jollekin paikalliselle natsipuolueen Gauleiterille eli aluejohtajalle. ”Tämä on luultavasti ainoa dokumentti koko maailmassa, jossa on enemmän Hitlerin kynästä tullutta tekstiä kuin vain Führerin nimikirjoitus.” Natsi-Saksan historiasta haltioituneelle kaikki nämä albumit, nahkakantiset Taisteluni-kirjat, Hitlerin hovimestarin viinilasit ja yöpymiset hovimestarin huoneessa olivat pyhäinjäännöksiä. On lähes uskomatonta ajatella, kuinka tärkeää osaa nämä reliikit ja symbolit näyttelevät uusnatsiliikkeessä. Olin päässyt kertaheitolla sisälle nostalgiseen liikkeeseen, jossa uusi ja vanha sekoittuivat erottomattomasti toisiinsa ja loivat todellisuudesta irrallisen maailman. Haus Richbergissä tuntui kuin natsi-Saksa olisi yhä voimissaan. Juttelin vielä hetken kahden kesken Roederin kanssa. Häntä kiinnosti, tiesinkö Gerhard Ittneristä mitään. Kerroin etten tiennyt. Olin luvannut Ittnerille, etten koskaan puhuisi mitään hänen oleskelustaan Oulussa ja paostaan Portugaliin. ”Tjaa”, Roeder sanoi ja jatkoi: ”Hänellä oli suhde erääseen avustajaani, joka tuli raskaaksi hänelle. Nainen sai hermoromahduksen Ittnerin lähdön jälkeen. Nyt kun ajattelen, Ittner taisi paeta enemmän raskaana ollutta avustajaani kuin vankilatuomiota”, Roeder naurahti. ”Ehkä hän vielä joskus tulee esille”, hän totesi lopuksi ja kutsui minut myös viikonloppuna järjestettävään kevätjuhlaan, johon osallistuisi vieraita eri puolilta Saksaa. Pian keskustelumme jälkeen Roeder vetäytyi keskustelemaan yksityisesti John de Nugentin kanssa. De Nugentilla oli korkeat odotukset keskustelusta, sillä hän odotti Roederilta julkista tunnustusta johtajuudestaan. Hän uskoi juuri Roederin pitelevän käsissään tunnustuksen avaimia. 1970-luvulla Roeder oli tutustunut sotarikoksista tuomittuun Hitlerin seuraajaan suuramiraali Karl Dönitziin. Vähän ennen kuolemaansa Dönitz alkoi pitää Roederia sopivana henkilönä kantamaan Hitlerin seuraajan viittaa ja symbolisesti nimitti tämän seuraajakseen. De Nugent puolestaan toivoi, että Roeder tunnustaisi hänet uudeksi Hitlerin seuraajaksi. De Nugent uskoi sananmukaisesti olevansa uudestisyntynyt Adolf Hitler, joka oli palannut takaisin arjalaisen maailman johtajaksi. Kun vuotta myöhemmin asuin de Nugentin luona Yhdysvalloissa, hän kertoi keskustelun yksityiskohdista. De Nugent oli katkera ja vihainen Roederille, joka oli nauranut hänelle päin kasvoja ja sanonut hänen olevan hullu. Roederin ja de Nugentin välisen keskustelun vuoksi Haus Richbergin kevätjuhlissa vallitsi kireä ilmapiiri. Molemmat välttelivät toisiaan eikä monia sanoja vaihdettu. Juhlaan osallistuneet saksalaiset vieraat ja muutamat entiset natsi-Saksan armeijan sotilaat pitivät de Nugentia kummajaisena, jolta tuntui puuttuvan jotakin korvien välistä. Kevätjuhlassa de Nugent esiintyi viimeisenä puhujana, mutta Manfred Roeder lopulta keskeytti hänet ajanpuutteen vuoksi. Juhlat olivat päättyneet. Ensimmäisen Saksan-matkani aikana pääsin vielä kerran kurkistamaan natsi-Saksan eliittijäsenistön sisäpiiriin. Tällä kertaa minua opasti kulissien takana Heinrich Himmlerin tytär Gudrun Burwitz. Sodan jälkeen Burwitz avioitui entisen SS-sotilaan kanssa ja perusti miehensä kanssa entisten SS-sotilaiden maanalaisen natsijärjestön. Burwitz johtaa järjestöä edelleen ja on pysynyt aktiivisena vaikuttajana Saksan uusnatsiliikkeessä. Burwitz oli isälleen loppuun asti uskollinen. Tytär uskoi isänsä olleen vain natsipolitiikan viaton uhri, jonka uskollisuus Adolf Hitlerille oli lopulta koitunut hänen kuolemakseen. Erityisen harmissaan Burwitz oli siitä, ettei Himmlerin ruumista koskaan luovutettu perheelle ja että hänet oli haudattu tuntemattomaan hautaan. Sellainen menettely ei tyttären mielestä sopinut miehen kunnialle. Lähtöäni edeltävänä iltana Roy Armstrong kertoi, kuinka hän oli saanut tietää eräältä entiseltä SS-sotilaalta Heinrich Himmlerin hautapaikan sijainnin. Hän kertoi, että britit olivat määränneet kaksi saksalaista sotavankia hautaamaan itsemurhan tehneen Himmlerin ruumiin. Tarinan mukaan ruumis oli kärrätty brittien sotilasajoneuvoon sotavangit mukanaan. Harhauttaakseen sotavankeja, jotteivät nämä voisi myöhemmin paljastaa haudan sijaintia, britit peittivät heidän silmänsä siteellä ja ajelivat ympäri Lüneburgia ennen saapumistaan valitulle hautapaikalle. Brittien harhautusyrityksessä oli Armstrongin mukaan yksi huomioon otettava seikka: Toinen hautaukseen osallistuneista sotilaista oli kotoisin Lüneburgista. Armstrong tähdensi, että sotilas tiesi tarkalleen hautapaikan sijainnin ja oli useasti sodan jälkeen käynyt tarkastamassa haudan koskemattomuuden. Näillä tiedoilla Armstrong halusi lähteä hautapaikalle kanssani. Varhain seuraavana aamuna lähdimme ajamaan Gilserbegistä kohti Lüneburgia. Oletettu hautapaikka sijaitsi moottoritien varrella olevassa läheisessä metsikössä, josta otimme muutamia valokuvia. Armstrong käveli ympäriinsä ja vertasi paikkaa vanhoihin valokuviin, joita hänellä oli mukanaan. ”Tämä sen täytyy olla”, Armstrong sanoi tyytyväisenä. Hän halusi palata myöhemmin takaisin maatutkan kanssa ja löytää Himmlerin maalliset jäännökset. Sovimme palaavamme hautapaikalle kesällä ja aloittavamme hautapaikan tutkimukset. Armstrong sanoi, että hän huolehtisi yhteydenpidosta Himmlerin tyttäreen, joka halusi pysyä koko operaation ulkopuolella. ”Gudrun ei halua tulla sekoitetuksi tähän ollenkaan”, Armstrong selvensi. Armstrongin mukaan Gudrun Burwitzille oli tärkeää löytää isänsä maalliset jäännökset, joilla mahdollisesti pystyttäisiin todistamaan, ettei Himmler ollut tehnyt itsemurhaa vaan että britit olivat murhanneet hänet. Tarina sai kuitenkin kokonaan toisenlaisen suunnan kesällä, kun Burwitz kielsi meitä koskemasta hautapaikkaan. Hän ei kertonut syytä mielensä muutokseen, vaikka oli moneen kertaan kertonut uskovansa, että olimme todella löytäneet Himmlerin haudan Lüneburgin metsästä. Armstrong oli pettynyt ja totesi synkästi: ”meidän on kai odotettava haudankaivamista sinne saakka, kunnes Gudrun lopulta kuolee.” Sen jälkeen en enää koskaan kuullut Himmlerin haudasta tai hänen murhastaan. Ensimmäinen vierailuni Saksan uusnatsiliikkeen ytimeen oli vähintään mielenkiintoinen. Vierailu ei jäänyt viimeiseksi, vaan matkasin vielä useita kertoja Saksaan vuonna 2007. Osallistuin NPD:n salaisiin tapaamisiin pienissä oluttuvissa, jaoin puolueen propagandaa kaduilla, osallistuin sen vaalityöhön ja vietin aikaa NPD:n ympärillä pyörivien natsihenkisten skinheadien kanssa. Aloin tavata vanhoja SS:n ja Wehrmachtin veteraaneja, jotka vakuuttelivat Saksan syyttömyyttä ja juutalaisten syyllisyyttä. Olin avannut mieleni myös tuomitulle natsisotarikolliselle SS-kapteeni Erich Priebkelle, jonka vapauttamisen puolesta kampanjoin NPD-tuttavieni kanssa. Vasta vieraillessani Saksassa ja vietettyäni siellä aikaa vakavamielisten, uusien tai vanhojen, natsien kanssa, aloin todella vihata muita ihmisiä – enemmän kuin olin vihannut koskaan aiemmin. Olin päässyt uusnatsiliikkeessä pitkälle. Olin aloittanut kaiken opiskelemalla aatetta ja osallistumalla skinheadien toimintaan. Nyt ystävinäni oli miehiä ja naisia, jotka uskoivat kansallissosialismiin. Egoni kasvoi: ”Onko kukaan muu suomalainen päässyt näin pitkälle?” kysyin itseltäni. En nähnyt muita suomalaisia, joten minun täytyi olla ainoa. Vuoden 2007 lopulla ovet järjestön perustamiselle Suomessa alkoivat vihdoin aueta, kun tapasin kansainvälisiä uusnatsiyhteyksiäni. Kanssani yli neljä vuotta kirjoitellut Richard Scutari kehotti ottamaan yhteyttä Ruotsin vastarintaliikkeen kakkosmieheen Magnus Södermaniin. Scutari uskoi, että matkani Saksaan sekä kirjoittamani artikkelit valkoisesta ylivallasta ja natsismista olivat todistaneet uskollisuuteni kansallissosialismille. Hän piti Ruotsin vastarintaliikkeen johtoa ja sen perustajaa Klas Lundia henkilöinä, joiden kanssa minun oli hyvä verkostoitua. ”Klas Lund ja muut VAM:in [Vit Ariskt Motståndin eli ”Valkoisen Arjalaisen Vastarinnan”] jäsenet ovat aina veljiäni”, Scutari kirjoitti kirjeessään. ”He yrittivät tehdä saman Ruotsissa kuin mitä me yritimme Yhdysvalloissa – syöstä vallasta korruptoituneen hallituksen.” Scutari näki Ruotsin vastarintaliikkeen VAM:in jatkumona. ”Klas Lund on johtaja, joka tietää mitä hän tekee”, hän julisti. Oli uskomatonta saada tietää, että Ruotsissa oli olemassa The Orderille uskollinen järjestö. Ruotsin vastarintaliike oli minulle tuolloin vielä melko tuntematon. Liikettä pelättiin ja sitä pidettiin vaarallisena. Ruotsin vastarintaliikkeen omilla verkkosivuilla sitä mainostettiin maan ainoana järjestönä, joka ajaa aktiivisesti radikaalia kansallissosialismia. Liikkeen videomateriaali uhkui taistelutahtoa ja väkivaltaa. Se ei pelännyt vihollisia eikä antanut niiden haavoittaa itseään. Magnus Söderman oli järjestön puhemies ja myös yhteyshenkilöni liikkeeseen. Keskusteluissamme Söderman vahvisti entisestään näkemyksiäni. Hän kertoi järjestön aktivismista ja siitä, kuinka Ruotsin suojelupoliisi Säpo piti liikettä maan vakavimpana turvallisuusuhkana. Söderman ei peitellyt toiveitaan järjestön perustamisesta Suomeen. ”Olisi hyvä nähdä järjestön Tyr-lippu myös Suomessa”, hän kertoi. Ei kestänyt kauan, kun suunnittelin jo matkustavani Ruotsiin tapaamaan vastarintaliikkeen jäseniä. Ajattelin, että joulukuussa järjestettävä uusnatsien ja äärioikeiston mielenosoitus Salemissa olisi sopiva aika tapaamiselle. Ääriliikkeet olivat kokoontuneet Salemiin useita vuosia osoittamaan mieltään nuoren skinheadin Daniel Wretströmin kuoleman vuosipäivänä. Mielenosoitus oli yksi Ruotsin äärioikeiston suurimmista joukkotapahtumista ja keräsi osallistujia myös ulkomailta. Magnus Söderman kuitenkin kertoi, ettei Ruotsin vastarintaliike osallistuisi tapahtumaan, koska marssin järjestäjät pitivät sitä liian radikaalina ja epämieluisana yhteistyökumppanina. Yllätyin, että muut uusnatsit ja äärioikeistoryhmät sorsivat vastarintaliikettä. En kuitenkaan ajatellut asiaa enempää ja päätin osallistua marssille muutamien oululaisten uusnatsien kanssa. Olimme varautuneet yhteenottoihin vastamielenosoittajien kanssa. Olin ennen matkaa kuullut väitteitä, että poliisi muun muassa olisi aseistanut antifasisteja teleskooppipatukoilla ja kehottanut heitä hyökkäämään uusnatsien kimppuun. En tiedä, mistä nämä tiedot olivat peräisin. Olin varma, että mielenosoitus saattaisi päättyä suuriin tappeluihin antifasistien kanssa. Marssialueen läheisyydessä näin joitakin antifasisteja, mutta he eivät pyrkineet yhteenottoihin. Lisäksi poliisi, jonka väitettiin aseistaneen ja kehottaneen antifasisteja hyökkäämään kimppuumme, piti heidät etäällä marssireitiltä. Antifasistien sijasta katujen varsille oli kerääntynyt tavallisia ruotsalaisia rauhanomaiseen ja hiljaiseen mielenilmaukseen rasismia ja uusnatsismia vastaan. Ihmiset pitelivät käsissään kylttejä, joissa oli uusnatsien väkivallan kohteiksi joutuneiden maahanmuuttajien ja ruotsalaisten nimiä. Yhteenottoja ei tapahtunut, eikä vastaan tullut ainuttakaan poliisin teleskooppipatukalla aseistamaa antifasistia. Tapaaminen vastarintaliikkeen kanssa sai vielä odottaa puoli vuotta, kun sovittu tapaamiseni Södermanin ja tukholmalaisen aktivistijohtaja Kristian Nordvallin kanssa peruuntui viime hetkellä. Sekään ei lannistanut intoani tehdä yhteistyötä Ruotsin vastarintaliikkeen kanssa, jolla oli hurja maine äärioikeistoliikkeen ulko- ja sisäpuolella. Scutari oli innoissaan kuullessaan, että olin alkanut pitää yhteyttä järjestön kanssa. Hänen mielestään yhteistyöllä voitaisiin Pohjoismaissa saavuttaa valkoisen rodun voitto, joka alkoi näyttää yhä epätodennäköisemmältä Yhdysvalloissa. Olin Saksassa tutustunut John de Nugentiin, joka uskoi olevansa itsensä Jumalan valitsema henkilö johtamaan Yhdysvaltojen rasistista äärioikeistoa. Luotin de Nugentin itsestään antamaan vaikutelmaan ja lähdin kesällä 2008 erikoisin seurauksin Yhdysvaltoihin. Poliittisena pakolaisena Yhdysvalloissa Väärässä seurassa
Kevät 2008 kului normaalisti kansainvälisen liiketalouden opiskeluissa Oulun ammattikoulun Kaukovainion yksikössä. Keskityin lähes kokonaan opiskeluihin, toisin kuin peruskoulussa ja lukiossa. Pari vuotta aiemmin olin suorittanut vartijan ja järjestyksenvalvojan peruskurssit, mutta en uskonut saavani alalta töitä uusnatsiaktiivisuuteni vuoksi. Saksasta ja siellä asuvasta ukrainalaisesta tyttöystävästäni innostuneena aloin myös opiskella saksan kieltä, jossa pärjäsin kiitettävästi. Opiskeluiden aikana tutustuin Afganistanista Suomeen muuttaneeseen samanikäiseen nuoreen mieheen. Jälleen ystävystyin maahanmuuttajataustaisen muslimin kanssa, jolta minun piti pimittää uusnatsinataustani. Tulimme kuitenkin hyvin toimeen eikä kestänyt kauaakaan, kun keskustelimme islamista, politiikasta ja yleensä opiskeluihin liittyvistä asioista. Aloimme myös kuntoilla yhdessä. Aika ajoin huolestuin paljastuvani hänelle. Hänen olisi vain tarvinnut kirjoittaa nimeni Googleen saadakseen tietää salaisuudestani. Sen sijaan en pelännyt paljastumistani uusnatsiliikkeelle enkä oikeastaan edes ajatellut sitä. Pidin ystävyyttäni afgaanimiehen kanssa yksityisasiana. Ystävyytemme ajan mieltäni painoi, että olin mukana rasistisessa liikkeessä, josta en voinut puhua hänelle mitään. Uskoin, ettei ystäväni olisi voinut ymmärtää uusnatsitaustaani tai rasistisia kirjoituksiani internetissä. En halunnut pettää häntä, mutta olin antanut hänelle valheellisen kuvan itsestäni. Aloin varovaisesti esittää hänelle mielipiteitäni juutalaisista ja Israelin Palestiinan politiikasta. Maailmanpolitiikasta kiinnostuneena häntä kiinnosti kuulla ajatuksiani. Pian aloin syöttää hänelle David Duken näkemyksiä ja muita juutalaisvastaisia kirjoituksia. Hän ei näyttänyt kiinnostuvan kirjoituksista, sillä hän ei juuri kommentoinut niitä. Uskon hänen yllättyneen toimittamastani materiaalista niin, ettei hän osannut sanoa siitä mitään. Myöhemmin hän ohitti aiheen kutsumalla minua leikillisesti ”Al-Qaidaksi”. Samoista syistä, joiden perusteella olin hylännyt ystävyyteni Adeemin kanssa, hylkäsin myöhemmin myös tämän ystävyyssuhteen. Ystävyytemme päättyi yksipuoleisesti päätökseeni lopettaa yhteydenpito. En tiennyt, kuinka olisin voinut kertoa hänelle, että olin lähtenyt Yhdysvaltoihin auttamaan erästä John de Nugentia tämän taistelussa uusnatsijohtajan tittelistä. Olin onnistunut sovittamaan opiskelut ja vahvistuvan natsiurani verrattain hyvin toistensa kanssa. Olin myös mielestäni siinä pisteessä, ettei minun enää tarvinnut etsiä yhteyksiä muihin uusnatseihin vaan tarvittaessa ne löytäisivät minut. Kotimaiset uusnatsiyhteyteni rajoittuivat muutamiin samanhenkisiin oululaisiin, joihin olin tutustunut jo muutama vuosi aiemmin Kansallissosialismi.org -nimisellä keskustelufoorumilla. Ulkomaisista uusnatseista keskityin pitämään yhteyttä Saksassa asuvaan Roy Armstrongiin, John de Nugentiin ja Richard Scutariin Yhdysvalloissa sekä erityisesti Ruotsin vastarintaliikkeen aktiivijäseniin Magnus Södermaniin ja Kristian Nordvalliin. Päästäkseni uusnatsiliikkeen ytimeen joko Saksassa, Ruotsissa tai Yhdysvalloissa minun täytyi tuntea oikeat ihmiset. Halusin tuntea johtajat ja muut merkittävät henkilöt. En ollut kiinnostunut pikkutekijöistä, sillä en pitänyt heitä luotettavina tai ideologisesti haastavina. Olin oppinut läksyni Oulun skinheadeista. Jos halusin tuntea vaikkapa 50 uusnatsia eri maista, kansainvälisen verkostoni ansiosta minun ei tarvinnut pitää heihin henkilökohtaisesti yhteyttä. Riitti kun tunsin tärkeimmät. Armstrong oli tärkein yhteyshenkilöni Saksassa ja kansainvälisellä tasolla. Hän tunsi kaikki ja kaikki tunsivat hänet. John de Nugent puolestaan oli tunnettu hahmo revisionistien parissa ja David Duken pitkäaikainen ystävä. Scutari oli linkkini kaikkein radikaaleimpiin ja vaarallisimpiin uusnatseihin. Söderman oli vastarintaliikkeen ja Klas Lundin luottomies. Kristian Nordvall puolestaan oli yksi vastarintaliikkeen Tukholman aktivistiryhmän johtajista, jolla oli hyvät välit myös muihin aktivistiryhmien johtajiin. Oli kulunut kuusi vuotta siitä, kun tiemme erkanivat Oulun skinien kanssa. Tuosta ajasta olin kirjoitellut viisi vuotta kirjeitä Richard Scutarin ja muiden tuomittujen natsirikollisten kanssa. Olin päässyt tavoitteeseeni. ”Onnea matkaan” Melko rauhallisesti ja nuhteettomasti sujunut opiskeluelämäni ja natsiyhteyksien ylläpitäminen saivat loppukeväästä toisenlaisen suunnan, kun kunnianloukkaustapausta tutkinut rikostutkija kutsui minut uusiin kuulusteluihin. Olin jo unohtanut tapauksen enkä enää ajatellut sitä. En ollut uskonut, että poliisi kutsuisi minut jälleen kuulusteltavaksi. Poliisi kertoi tuolloin, että minua epäiltiin törkeän kunnianloukkauksen lisäksi myös kiihottamisesta kansanryhmiä vastaan ja tekijänoikeusrikoksesta. Rikostutkija totesi, että tapaukseni oli kokonaisuutena arvostellen törkeä ja siitä haluttiin tehdä esimerkkitapaus muille nettivihaajille. Rangaistuksena saattaisi olla kaksi vuotta vankeutta. Kun tapaukseni nousi uudelleen pinnalle, tamperelainen äärinationalisti Seppo Lehto tuomittiin yli kahden vuoden vankeusrangaistukseen samankaltaisista rikoksista. Vaikka puolustelin äärioikeistoa ja rasismia sanan- ja mielipiteenvapaudella, en pitänyt Seppo Lehdon räikeästä ryssävihasta ja hänen retoriikastaan. Hän puhui Suur-Suomen luomisesta itään päin ja Karjalan palauttamisesta Suomelle. En pitänyt epäolennaiseen nimittelyyn perustuvia rasistisia kirjoituksia poliitikoista ja maahanmuuttajista järkevinä. Pidin hänen alatyylistä nettikirjoitteluaan provosoivana. Myös perussuomalaisten Jussi Halla-Aho joutui vastaamaan nettikirjoittelustaan oikeudessa noihin aikoihin, syksyllä 2008. Halla-Aho kertoi vastustavansa hallitsematonta maahanmuuttoa, mutta näytti pukevan ajatuksensa muslimi- ja islamvastaisuudeksi. Ideologisesti ajattelin meidän olevan vastakkaisilla puolilla enkä pitänyt maahanmuuttovastaisuutta yhdistävänä aatteellisena tekijänä itseni ja Jussi Halla-Ahon välillä. Pidin häntä liian Israel-myönteisenä ja muslimivastaisena. Vaikka olin eri mieltä Lehdon ja Halla-ahon sanomasta, heidän tapauksensa vahvistivat uskoani poliittisesta ajojahdistani. ”Kaltaistani natsia ei jätetä tuomitsematta”, ajattelin Lehdon ja Halla-ahon oikeudenkäynneistä ja tuomioista. Aloin luoda mielessäni ajatuksia poliittisesta vainosta ja valtion salaliitosta minua vastaan. Muutama vuosi aiemmin tuskin olisin suhtautunut asiaan samalla tavoin. Epäilykseni vain kasvoivat sitä mukaa kuin loin suhteita erityisesti yhdysvaltalaisiin uusnatseihin. Ajattelin, ettei syyttömyydelläni olisi mitään väliä, sillä minusta haluttiin tehdä esimerkkitapaus. Kerroin tapauksestani myös muutamille suomalaisille uusnatsikavereilleni. Heissäkin rikostapauksestani syntynyt huomio herätti hämmennystä. Natsikaverini yrittivät rauhoitella ja lupasivat tukea minua mahdollisessa oikeudenkäynnissäni. Pidin itseäni kuitenkin jo tuomittuna miehenä. John de Nugent oli juuri oikea henkilö ruokkimaan ja vahvistamaan näitä ajatuksiani. Hän myös sanoi suorasanaisesti, että tarvitsi tapaustani pönkittämään omaa asemaansa äärioikeistoliikkeessä. Vastineeksi saisin häneltä palkan ja asunnon. Keskustelin de Nugentin kanssa useita tunteja tapauksestani ja pohdimme mitä minun pitäisi tehdä. Hän kutsui minut luoksensa Yhdysvaltoihin, jossa voisin auttaa häntä rakentamaan äärioikeistolaista ja rasistista joukkoliikettä. Välillä de Nugent antoi ymmärtää, että hän oli jo sellaisen liikkeen johtaja. ”100 000 jäsentä ympäri Yhdysvaltoja ja maailmaa”, hän kehui keskusteluissamme. Hetkeä myöhemmin de Nugent saattoi sanoa, että hänen pyrkimyksenään oli perustaa ”maailmanlaajuinen liike, jossa olisi vähintään 100 000 jäsentä.” Kesäkuun alussa myönnyin John de Nugentin kosiskeluihin ja matkustin Yhdysvaltoihin. En kuitenkaan lähtenyt Yhdysvaltoihin hakemaan poliittista turvapaikkaa enkä suunnitellut pysyväni maassa kolmea kuukautta kauemmin. Ennen Yhdysvaltoihin lähtöä halusin vielä vierailla Saksassa tyttöystäväni ja Roy Armstrongin luona. Sekä tyttöystäväni että Armstrong yllättyivät päätöksestäni, vaikkakin eri syistä. Tyttöystäväni, joka suhtautui aatemaailmaani kielteisesti, oli huolissaan suhteestamme. Se oli jo valmiiksi kaukosuhde ja välillemme tulisi vielä enemmän etäisyyttä. Armstrong puolestaan epäili de Nugentin minulle syöttämiä sanoja. ”Ensinnäkään en usko, että hän on sopiva minkään järjestön johtajaksi. Toisekseen, hän on lähes varaton.” Olin aikaisemmin luottanut jokaiseen sanaan, jonka Armstrong oli sanonut minulle. Tällä kertaa päätin olla luottamatta hänen varoituksiinsa ja kerroin lähteväni joka tapauksessa. Lopulta hän sanoi kyyniseen tapaansa: ”Onnea matkaan.” Saksasta palasin vielä lyhyesti Helsinkiin, josta lentoni New Yorkin JFK:n lentokentälle lähtisi iltapäivällä 11.7. Helsingissä tapasin kaupunkiin vastikään muuttaneen oululaisen uusnatsikaverini Mikko Haapakosken. Sovin hänen kanssaan, että poissaollessani hän toimisi yhteyshenkilönä Ruotsin vastarintaliikkeeseen ja hoitaisi järjestöön liittyviä asioita Suomessa. Vielä lähtiessäni heinäkuussa 2008 ruotsalaiset eivät olleet antaneet lupaa perustaa Suomen vastarintaliikettä. Päätökseni lähteä Yhdysvaltoihin keskeytti myös kansainvälisen liiketalouden opiskeluni. FBI:n vakoojia ja lehtimiehiä Yli seitsemän tunnin lennon jälkeen saavuin New Yorkiin JFK:n lentokentälle. John de Nugentin sijasta minua oli kentällä vastassa baltimorelainen ystäväni Marvin. De Nugent oli perunut viime hetkellä aikeensa hakea minut New Yorkista ja antoi syiksi epämääräisiä selityksiä. Sovimme, että oleskelisin Baltimoressa viikon ennen tuloani de Nugentin luokse Pittsburghiin. Marvinille järjestely sopi hyvin. Marvin ei ollut uusnatsi eikä hänellä ollut yhteyksiä Yhdysvaltojen äärioikeistoon, vaikka hän saattoikin sympatisoida joitakin liikkeen ajatuksia. Marvin sanoi pikemminkin vastustavansa liittovaltion hallitusta kuin tunnustavansa jotakin ideologiaa. Hän kannatti etelävaltioiden suvereenisuutta ja Ron Paulin ajatuksia. Paul ajoi pienempää ja rajallisempaa perustuslaillista hallintoa sekä laajoja yksilönvapauksia. Ron Paulin tavoin Marvin asettui republikaanien konservatiiveihin. Ajoimme New Yorkista pitkän matkan New Jerseyn osavaltion läpi Marylandin Baltimoreen. Olin matkasta sen verran uupunut, että useimmat nähtävyydet jäivät minulta näkemättä. Seuraavana aamuna Baltimore alkoi valjeta minulle. South Fulton Avenue, jossa Marvin tuolloin asui, kärsi merkittävästä köyhyydestä ja jengien välisestä väkivallasta. Marvin kertoi, kuinka naapuritalon nuori nainen oli edellisyönä puukotettu kuoliaaksi, ja varoitti minua liikkumasta yksin naapurustossa. Baltimore kuulosti vaaralliselta ja pidin siitä vastuussa kaupungin mustaihoisia asukkaita ja latinalaisia maahanmuuttajia. Marylandin osavaltio on vanhaa Ku Klux Klanin maaperää, jossa syrjintä ja rasismi ovat syvään juurtuneita. Osavaltiossa toimi lukuisia valkoisten ylivaltaa kannattavia järjestöjä, kuten William Piercen perustama National Alliance, Maryland skinheads ja Aryan Nations. Marvin piti liittovaltiota vastuussa kaupungin pahoinvoinnista. ”Ne pirulaiset ovat aivan naapurissamme, alle sadan kilometrin päässä Baltimoresta,” hän muistutti liittovaltion pääkaupungin Washington DC:n läheisyydestä. Baltimoreen saavuttuani aloin elää ”amerikkalaista unelmaa” maan sekavassa äärioikeistoliikkeessä. Ensi töikseni tapasin 60-vuotiaan Arjalaisten kansakuntien pitkäaikaisen jäsenen Edwardin. Hän oli toiminut järjestön edesmenneen johtajan Richard Butlerin luottomiehenä ja August Kreisin turvallisuusneuvonantajana. Edward oli radikaali uusnatsi, jota FBI piti hänen omien sanojensa mukaan tarkasti silmällä. Hän oli isokokoinen, parrakas ja pörröpäinen mies, joka uskoi salaliittoteorioihin. Edward vihasi hallitusta ja ihaili Oklahoman pommimiestä Timothy McVeighiä, äärioikeistolaisia militioita ja ääri-islamilaisia järjestöjä. Muutaman tunnin kestäneen tapaamisemme aikana Edward paasasi arjalaisten oikeudesta hallita hänen alempiarvoisina pitämiään rotuja kuten juutalaisia, mustia, aasialaisia ja ”sekarotuisia”. Hän kertoi kristitystä identiteetistä ja ”Israelin kadonneista heimoista” (joita arjalaiset olivat) Jumalan todellisena valittuna kansana. Aika ajoin keskustelutuokiot keskeytyivät Edwardin vältellessä kuviteltuja FBI:n vakoojia, jotka hänen mukaansa yrittivät salakuunnella keskusteluitamme. Kahvilan asiakkaista, joista useimmat olivat nuoria aikuisia, opiskelijoita, lapsia ja vanhuksia, en kyennyt löytämään yhtäkään FBI:n kätyrin näköistä. Edward alkoi silminnähden pelätä hallituksen hyökkäystä kahvilaan ja hörppi nopeasti kahvinsa, jotta voisimme palata takaisin hänen autolleen. ”Meidän on nyt parempi lähteä”, Edward supatti ja vilkuili ympärilleen. Tämä tapaaminen jäi viimeiseksi yhteydenpidoksemme. John de Nugentin suosituksesta lähdin junalla Baltimoresta Washingtoniin tapaamaan yhtä amerikkalaisen äärioikeistoliikkeen tunnetuinta hahmoa Willis Cartoa. Carto oli revisionistisen ja antisemitistisen The Barnes Review -lehden ja American Free Press -sanomalehden omistaja ja julkaisija. Heti toisen maailmansodan jälkeen ja palveltuaan Yhdysvaltojen armeijassa Saksassa hän aloitti uransa populistisessa äärioikeistossa. Kaikki tunsivat tiukkapipo-Carton. Kerrottiin, että jopa äärioikeiston mannekiini David Duke pelkää Cartoa ja välttää mieluusti tapaamasta häntä. American Free Pressin toimistossa kuitenkin vallitsi vierailupäivänäni löysempi ilmapiiri. ”Tämä tapahtuu vain kerran vuodessa, herra Carton syntymäpäivänä 17. heinäkuuta”, Willis Carton kreikkalaissyntyinen suojatti Pete Papas naurahti. Papas esitteli minut paikalla olleille toimiston työntekijöille ja Willis Cartolle. Carto tarrasi minua kädestä ja onnittelin häntä syntymäpäivästä. ”Niin, olet tullut tänne pakolaiseksi”, hän uteli minulta. Ihmettelin hieman Carton kysymystä. Kerroin tulleeni tavallisella turistiviisumilla ja että todennäköisesti palaisin Suomeen lokakuussa. ”Ei sinun kannata Suomeen palata”, Carto neuvoi. ”Jos koskaan tarvitset jotakin, tiedät mistä meidät löytää.” Hän kyseli, oliko minulla aikeita mennä naimisiin amerikkalaisen naisen kanssa. Kun vastasin olevani varattu, Carto ehdotti väärennetyn Yhdysvaltojen passin hankkimista. ”Tiedämme kyllä mistä sellaisia saa.” Vasta myöhemmin sain tietää, että John de Nugent oli kertonut Cartolle suunnitelmistaan. Lähtiessäni Carto vielä kehotti minua olemaan varovainen John de Nugentin kanssa. ”Hän uskoo pystyvänsä täyttämään isot saappaat… Sellaiset isot Hitlerin saappaat,” Carto kuvasi. Hän vielä jatkoi: ”Tiedän, että hän uskoo pystyvänsä siihen.” Tässä kohtaa en vielä ymmärtänyt Carton tarkoittavan, että de Nugent uskoi kirjaimellisesti täyttävänsä Hitlerin saappaat. Grillijuhlien silmätikku
Äärioikeisto suhtautui John de Nugentiin ristiriitaisesti. Sain käsityksen, että häntä pidettiin hyvää tarkoittavana hölmönä, jolla oli kaikkivoipainen kuva itsestään. En kuitenkaan halunnut omaksua muiden käsityksiä vaan halusin muodostaa hänestä oman mielipiteeni. Myös Marvin suhtautui de Nugentiin ja tämän poliittisiin pyrkimyksiin epäluuloisesti. Hänelle avautui tilaisuus tavata de Nugent Harrisburgissa, jossa tapaisimme. Sieltä jatkaisin matkaani de Nugentin kanssa Pittsburghiin. De Nugentin mielestä Keystone State Skinheads -nimisen uusnatsijärjestön ulkoilmatapahtuma, jonne hänet oli kutsuttu, oli sopiva tapaamispaikka. Pahamaineisen järjestön jäseniä oli tuomittu väkivalta- ja aserikoksista. Keystone State Skinheadsin johtaja Steve Smith pyrki maalaamaan liikkeestä lievempää kuvaa valkoisten kansalaisoikeusliikkeenä” De Nugent odotti meitä Harrisburgin linja-autoasemalla. ”Hyvät herrat”, hän tervehti ja toivotti meidät tervetulleiksi. De Nugent halusi poiketa lähibaariin oluelle kuuman kesäpäivän kunniaksi. Hän kertoi suunnitelmistaan markkinoida minua toisinajattelijana, joka oli joutunut poliittisen vainon kohteeksi ja hakeutunut turvaan Yhdysvaltoihin. ”Minulla on keinot auttaa Henrikiä ja tehdä hänestä korkean profiilin tapaus”, hän julisti. De Nugent suunnitteli puhuvansa televisiossa puolestani ja toimivansa puhemiehenäni. Kuuntelin hiljaa vierestä, kun Marvin ja de Nugent kiistelivät, miten tulisin viettämään seuraavat kuukauteni Yhdysvalloissa. Marvin totesi, että de Nugentin lähtökohdat olivat vääriä ja ettei hän onnistuisi esittämään minua poliittisen vainon kohteeksi joutuneena toisinajattelijana. Arvostelusta tympiintyneenä de Nugent sanoi: ”Sehän nähdään!” Pian siirryimme baarin kireästä ilmapiiristä skinheadien ulkoilmatapahtumaan Harrisburgin ulkopuolella olleeseen puistoon. Järjestön lippu liehui lipputangossa, jonka ympärille oli kerääntynyt 20–30 skinheadia tyttöystävineen ja perheineen. De Nugent meni edellä esittelemään meidät järjestön johtajalle Steve Smithille. Tämä tervehti meitä ja kehotti nauttimaan grillin antimista. Taustalla soineen white power -musiikin sanoitukset saivat lähistöllä olleen mustaihoisen naisen ja valkoihoisen miehen poistumaan perheineen puistosta. ”Katso kuinka rotupetturit pakenevat”, Richiksi esittäytynyt skinhead naurahti. Keskustelin Richin kanssa hetken Suomesta ja hän kyseli minulta kuulumisia. Rich oli 37-vuotias harrisburgilainen rakennusmies, joka oli niin ikään Arjalaisten kansakuntien entinen jäsen. Hän oli toiminut järjestön johtajan Richard Butlerin henkivartijana ja vankeinavustuksen päällikkönä. ”Tässä on numeroni, jos haluat joskus soitella minulle”, hän sanoi ja ehdotti, että voisimme tavata myöhemmin Pittsburghissa. Jos olisin saanut itse päättää, en olisi joutunut huomion keskipisteeksi grillijuhlissa. John de Nugent päätti ilmoittaa isoon ääneen, että ”Suomalainen pakolainen Henrik Holappa on saapunut Yhdysvaltoihin! Annetaan hänelle aplodit!” Väkinäisiä aplodeja kuului sieltä täältä, eikä suurimmalla osalla skinheadeista ollut aavistustakaan, kuka tämä suomalainen pakolainen edes oli. Vielä vähemmän tiesin itse pakolaisuudestani. Nolon kuulutuksen jälkeen olin yhtäkkiä raavaiden skinheadien kanssa köydenvetokilpailussa, epäonnekseni voittavalla puolella. De Nugent aloitti vielä suuremman meuhkaamisen, elehti käsillään ja huusi kannatuksenomaisesti nimeäni. Mielessäni käskin häntä tukkimaan suunsa, mutta hymyilin typerän näköisesti ”voittajana” de Nugentin vierellä. Tilannetta sivusta seurannut Marvin sai minut pois nolosta tilanteesta hihasta vetäisemällä. Marvin päätti lähteä skinijuhlista takaisin Baltimoreen. Kävellessämme hänen autolleen hän epäili, että John de Nugent vain käyttää minua hyväkseen natsiuransa edistämiseksi. ”Sinun pitää olla varovainen. Älä ala hänen leikkeihinsä, siitä koituu sinulle vain harmia.” Näiden sanojen jälkeen hän oli poissa. Pian Marvinin lähdön jälkeen de Nugent kertoi kyytimme Pittsburghiin saapuneen. Willis Carton toimistolla tapaamani Pete Papas oli tullut Harrisburgiin skinijärjestön tapahtumaan, josta hän jatkaisi matkaansa Pittsburghiin erään buuriperheen luokse. Viiden tunnin matkan aikana aloin nähdä John de Nugentin siinä valossa, josta minua oli useasti varoitettu. Aloin epäillä, että olin tehnyt hätäisen päätöksen Yhdysvaltoihin matkustamisesta. De Nugentin au pairina
Varhain elokuun ensimmäisen päivän aamuna heräsin tyttöystäväni puhelinsoittoon, joka sai minut katumaan saapumistani Yhdysvaltoihin. Hän epäili tulleensa raskaaksi. Uutinen pelästytti ja riemastutti minua. Kyseenalaistin tuolloin ensimmäisen kerran päätöksiäni uusnatsiliikkeessä. Mietin oliko yhdessäkään siihenastisessa päätöksessäni järkeä. John de Nugentin luona tunsin olevani väärässä paikassa. Mietin, olisiko minun pitänyt jäädä Suomeen perheeni luokse ja ottaa vastuu asioista, joista minua epäiltiin. Olin valinnut pakenemisen ja uusnatsiliikkeeltä saamani suojelun tunteen, vaikka sisimmässäni tunsin perheeni ja tyttöystäväni olevan minulle tärkeämpiä. Asian myöntäminen oli tilanteessani kova paikka. Vaikka raskausepäily osoittautui myöhemmin vääräksi, kaduin tuolloin, että olin jättänyt perheeni hyvästelemättä ja mahdollisesti raskaana olevan tyttöystäväni oman onnensa nojaan. Seuraavina viikkoina ja kuukausina kuitenkin hautasin nämä ajatukset sisälleni ja pidin niitä heikkouden hetkenä. Näiden kahden ensimmäisen viikon aikana Yhdysvalloissa olin omaksunut kaksi toisistaan poikkeavaa todellisuutta. Sarverissa vallitsi John de Nugentin kuvittelema todellisuus. Kuvitelmiin liittyi satojen tuhansien ihmisten joukkoliike, joka kaataisi Yhdysvaltojen hallituksen ja synnyttäisi tilanteen, jossa de Nugentista tulisi seuraava presidentti. Hän piti itseään maan vihatuimpana miehenä ja arveli juutalaisten näkevän hänet uudestisyntyneenä Adolf Hitlerinä. Muutaman viikon oleskelun jälkeen aloin pitää de Nugentia ja hänen puheitaan häiriintyneinä. Yleensä de Nugentin harhakuvitelmat olivat kausiluontoisia eli ne tulivat aina takaisin lyhyen normaalina olon jälkeen. Toinen todellisuus oli kylmien tosiasioiden todellisuus. Joukkoliikettä ei ollut olemassa eikä John de Nugent ollut vaikutusvaltainen äärioikeistojohtaja vaan internetin keskustelupalstoilla mainetta niittänyt nimimerkki. Hän oli varaton, aivan kuten Roy Armstrong oli sanonut, ja eli maksamattomien vuokriensa takia jatkuvan häätöuhan alla. Elokuun loppuun mennessä olin itsekin täysin rahaton, sillä olin antanut säästöni John de Nugentille. Luvattua aatteen palkkatyötä ei ollut olemassa. Olin de Nugentin au pair, joka huolehti hänen ja Margaret Huffsticklerin päivittäisistä asioista. Siivosin, pesin pyykkiä ja ulkoilutin koiria. Pettymys ja turhautuminen valtasivat mieleni enkä voinut kuin sopeutua tilanteeseen. Mitä enemmän päiviä kului, sitä enemmän seura teki kaltaisekseen. Huomasin puhuvani ja kirjoittavani John de Nugentin tyylillä ja minustakin tuli nimimerkki keskustelufoorumeilla. Pidin myönnytyksiä oikeana tapana käsitellä häntä. Myötäilemällä kaivoin kuitenkin syvempää kuoppaa itselleni. Oli helpompaa myöntää de Nugentin olevan uudestisyntynyt Adolf Hitler, kun hän erään kävelyn aikana sohi pistoolillaan ja muisteli hetkiä, jolloin oli päättänyt päivänsä Berliinissä. Tästä talon isäntä oppi, ettei minusta olisi hänelle juuri vastusta ja hän saisi minut tekemään mitä tahtoi. Tyttöystäväni päätti lopettaa suhteemme lokakuun alussa, kun lähtöni häämötti. Olin pitänyt häntä elämäni ainoana järjen äänenä. De Nugent oli jo pitkään halunnut minun lopettavan suhteen, jotta saisi minut avioitumaan jonkun amerikkalaisen naisen kanssa. Hän piti David Duken tytärtä sopivimpana vaimoehdokkaana ja soitti tälle kosintapuhelun nimissäni. Kieltäydyin avioitumasta ja sanoin palaavani takaisin Suomeen. Hän vastasi hypoteettisella kuvauksella terroriteosta. ”Wall Street on ajanut maan talouden rappiolle. Joku voisi antaa heille kunnon opetuksen. Mieti mitä juutalaiset ajattelisivat, jos joku alkaisi ampua heitä? Ampuja varmastikin kuolisi sankarina tulitaistelussa poliisin kanssa.” Vastaus oli vähintäänkin omituinen. Hän tiesi lentoni lähtevän New Yorkista parin päivän päästä. Yrittikö hän kehottaa minua tekemään jotakin? Hän ei kuitenkaan puhunut iskusta enempää tai sanonut suoraan, että minun pitäisi ampua ihmisiä matkallani lentokentälle. Epätavallinen turvapaikanhakija
John de Nugent rukoili, että harkitsisin eri vaihtoehtoja maahan jäämiseksi. Vaihtoehto avioliitosta oli poissuljettu, joten hän katsoi paremmaksi lopettaa siitä puhumisen. De Nugent ehdotti minulle maanalaista elämää ja soitti Harrisburgissa tapaamalleni skinheadille Richille, voisiko tämä järjestää katoamiseni. Rich ei pitänyt ajatusta järkevänä ja sanoi, ettei voisi auttaa de Nugentia järjestämään minulle maanalaista elämää. Kun yritys epäonnistui, hän halusi minun hakevan poliittista turvapaikkaa. En pitänyt turvapaikan hakemista sopivana, mutta myönnyin de Nugentin ehdotukseen tavata maahanmuuttoon erikoistunut lakimies. Ajattelin lakimiehen vahvistavan näkemykseni siitä, ettei maahan jäämiselle tai poliittisen turvapaikan hakemiselle ollut edellytyksiä. Toivoin lakimiehen myös vaientavan de Nugentin toiveet maahan jäämisestäni. John de Nugentilla oli taito saada minut ja ympärillä olevat ihmiset toimimaan haluamallaan tavalla. Vaikka olin tietoinen hänen ailahtelevasta ja kenties epätasapainoisesta mielenlaadustaan, annoin hänen ottaa ohjakset elämästäni. Olin jo antanut de Nugentille periksi lakimiehen tapaamisessa ja seuraavaksi annoin periksi poliittisen turvapaikan hakemisessa. Hän sai minut ajattelemaan, ettei minulla ollut paluuta Suomeen, jossa minua ei odottanut mikään. De Nugent puhui mahdollisuuksistani aloittaa uusi elämä Yhdysvalloissa. Hän jopa sanoi, että voisin lähteä uusnatsiliikkeestä ja tehdä elämälläni mitä tahdoin. ”Tämä poliittinen turvapaikkahakemus antaa sinulle keinon jäädä pidemmäksi aikaa Yhdysvaltoihin. Senhän voi aina perua”, de Nugent uskotteli. Seuraavaksi olin jo allekirjoittamassa nimeäni turvapaikkahakemukseen. En ollut missään mielessä tavallinen turvapaikanhakija. Hakemukseni toimeenpannut asianajaja Valerie May tiesi sen. Hän oli huolissaan suhteistani eri äärijärjestöihin Yhdysvalloissa ja Euroopassa. May kehotti minua ottamaan etäisyyttä rasistisiin äärijärjestöihin, jotta minulla olisi edes pieni mahdollisuus saada turvapaikka. Vastoin lupaustaan John de Nugent kuitenkin pian halusi, että ottaisin vieläkin näkyvämmän roolin hänen vierellään uusnatsiliikkeessä. Hän alkoi suunnitella esiintymiskiertueita ja hakemukseni julkista käsittelyä. Mielestäni suunnitelmat kuulostivat uskomattoman vääriltä, mutta lähdin kuitenkin niihin mukaan. Ulospääsyä ei ollut enkä voinut perääntyä. Rahattomuuteni vuoksi en enää voinut ostaa uutta lentolippua takaisin Suomeen. Alunperin suunniteltu paluulentoni Helsinkiin lähti ja lippu vanhentui hetkellä, jolloin allekirjoitin turvapaikkahakemustani asianajaja Valerie Mayn toimistossa. Asianajaja aikoi vedota tapauksessani sananvapauteni loukkaamiseen, jonka perusteella olin lähtenyt Suomesta. Elämäni Sarverissa jatkui siitä, mihin se oli jäänyt ennen turvapaikkahakemuksen vireillepanoa. Kuukauden kuluttua esiinnyin Ku Klux Klaanin entisen johtajan David Duken konferenssissa Memphisissä. De Nugent neuvoi minua pitämään hurmoshenkisen ja tunteisiin vetoavan puheen, jotta saisimme yleisöltä tukea ja sympatiaa. Lopulta seisoin hurraavan 150-päisen yleisön edessä vainottuna pakolaisena, joka tahtoi vain puhua Suomen maahanmuuttopolitiikasta. Tämä oli minun ja de Nugentin vääristämä julkisivu, joka ei ollut tippaakaan totuudenmukainen. Vuodenvaihteessa hurmoshenki oli laantunut Sarverin jäytäväksi todellisuudeksi. Yhä useammin näin de Nugentin pahoinpitelemässä avopuolisoaan, joka antoi jokaisen lyönnin ja potkun anteeksi. Kun de Nugent ei raivonnut avopuolisolleen, minulle tai vierailleen, hän raivosi naapureille. Hän uskotteli itselleen ja muille oikeudestaan sanella toisten elämästä. Joka päivä kriisit muuttuivat vain synkemmiksi. Katselin ympärilleni ja ymmärsin, ettei minulla ollut ulospääsyä. Masennuin ja aloin juoda de Nugentin ”pahoille päiville” varattua alkoholia. Se maistui paremmalta kuin todellisuus. Aloin pitää itseäni loukkuun jääneenä rottana. Elämässäni ei ollut muuta kuin John de Nugent, Margaret Huffstickler, loputtomat ongelmat, turvapaikkahakemus ja uusnatsit. Turvapaikkahakemukseni käsittelypäiväksi määrättiin 19.7.2009. John de Nugentin päätöksestä Valerie May ei enää ollut asianajajani, joten ongelmakseni koitui löytää heinäkuuhun mennessä uusi asianajaja edustamaan tapaustani. Kroonisen rahattomuuteni vuoksi asianajajan palkkaus ei tullut kuuloonkaan. Hyväntekeväisyydestä työskentelevät philadelphialaiset asianajajat taas kieltäytyivät edustamasta tapaustani. Ongelmaani ei näyttänyt olevan minkäänlaista ratkaisua. John de Nugent ei enää piitannut hakemuksestani tai siitä löytäisinkö asianajajaa. Aloin vihata häntä. Olin myös pettynyt itseeni. En ollut rukoillut pitkään aikaan tai edes ajatellut Jumalaa, mutta torstaina, viidennen päivän maaliskuun iltana ryntäsin huoneestani pihalle rukoilemaan ja pyysin hartaasti ”jonkinlaista ratkaisua”. Neljä päivää myöhemmin sain sellaisen. Vankeudessa
”Mitähän sheriffi haluaa?” En odottanut maaliskuun 9. päivän aamulta 2009 mitään erityistä. Lähes päivälleen kahdeksan kuukautta aiemmin olin saapunut intoa puhkuen Yhdysvaltoihin. Into oli kuukausien aikana muuttunut uupumukseksi ja pettymykseksi. Minua varjosti jatkuva epätietoisuus tulevasta. Epätietoisuudesta saatoin syyttää vain itseäni. Olin lähtenyt Yhdysvaltoihin huterin tiedoin enkä ollut uskonut varoituksia John de Nugentista. Suostuin hakemaan turvapaikkaa, vaikka de Nugentin luonne oli jo paljastunut minulle. Olin antanut monessa asiassa periksi, mutta kieltäydyin tarkastelemasta uusnatsi-ideologiaa kriittisesti. Päin vastoin olin kiihdyttänyt rasistisen vihapuheen levittämistä internetissä. Aamu alkoi tavalliseen tapaan de Nugentin koirien ulkoiluttamisella. Hän halusi sillä kertaa ajaa koirat autolla tavallista kauemmaksi Sarverin ulkopuolella olevaan puistoon. En pitänyt ajatusta kummallisena, vaikka de Nugent yleensä oli hyvin tarkka ajankäytöstään, jotta voisi loppupäivän kirjoittaa keskustelufoorumeilla viestejään seuraajilleen. Tuttuun tapaansa hän puhui kymmeniä minuutteja suunnitelmistaan päästä maan ainoaksi äärioikeistojohtajaksi, josta oli tullut kaikkien juutalaisten vihaama mies. Matkamme aikana silmääni pisti tien reunaan pysähtynyt Alleghenyn piirikunnan sheriffin auto. Ohi ajaessamme käännyin katsomaan sheriffiä, jolloin katseemme kohtasivat. Tiesin heti, että jotakin tulisi tapahtumaan. Pian sheriffi lähtikin de Nugentin auton perään valot vilkkuen. De Nugent huolestui. Hän vilkuili peilistä ja koetti kädellään takin taskussa ollutta 9 mm Makarov-pistoolia. ”Mi-mitähän sheriffi oikein haluaa?” hän hätääntyi. John de Nugent oli useasti kertonut sekä minulle että seuraajilleen internetissä, ettei koskaan aikoisi joutua pidätetyksi tulitaistelutta. Hänen käytöksensä alkoi huolestuttaa minua ja sanoin, että hänen pitäisi pysäyttää auto ja pysyä rauhallisena. Auton pysähdyttyä sheriffi lähestyi vänkärin puolta. Tässä vaiheessa tiesin, että hänen asiansa koskisi minua. Sheriffi koputti ikkunaan ja kysyi: ”Oletko Esa Henrik Holappa?” Myöntävän vastauksen kuultuaan hän halusi tarkistaa passini ja kehotti minua nousemaan autosta. Samaan aikaan paikalle ajoi kaksi mustaa maasturia, joista nousi ulos kaksi tai kolme siviilipukuista poliisia. Ruumiintarkastuksen jälkeen yksi siviilipoliiseista kertoi, että joutuisi raudoittamaan minut. Hän ei suostunut tarkentamaan, mitä asia koski tai miksi minua oltiin pidättämässä. John de Nugent karjui koko ajan autosta, kun yksi liittovaltion agentti pidätteli häntä. Viranomaiset käskivät de Nugentia pysymään vaiti tai he joutuisivat pidättämään minut virkavallan vastustamisesta. Pian aseistautuneesta de Nugentista huolestuneet poliisit siirsivät minut autoonsa ja lähtivät paikalta. Poliisiauton kyydissä vallitsi sekava tunnelma. Yritin jälleen selvittää, mitä asia koski tai minne minua oltiin viemässä. Poliisi ei kertonut muuta syytä kuin että maahanmuuttostatukseni oli selvitettävä ja pian näkisin minne minua oltiin viemässä. Hetken hiljaisuuden jälkeen hän alkoi kummastella puhumattomuuttani. ”Hyvä on, ei sinun tarvitse minulle puhua”, hän totesi pettyneesti. Puolentoista tunnin ajon jälkeen minut kuljetettiin Pittsburghin keskustassa sijaitsevaan FBI:n virastorakennukseen. Siellä minulle selvisi, että Department of Homeland Security eli Kotimaan turvallisuusvirasto oli määrännyt minut karkotettavaksi. Päätös perustui puuttuvaan allekirjoitukseen turvapaikkahakemuksessani. Hakemukseni viereillepano oli viivästynyt päivällä ja olin ylittänyt viidellä kuukaudella turistiviisumin salliman 90 päivän maassa oleskelun. Voimassa olevan turvapaikkahakemukseni vuoksi minua ei voitu karkottaa. Agentti kertoi, että virasto oli päättänyt ottaa minut kiinni ja esittää vangitsemistani turvapaikkahakemukseni käsittelyn päätökseen saakka. Minulle selvisi, että vankeuteni saattaisi kestää puolesta vuodesta vuoteen. Agentti kertoi, että minut siirrettäisiin Yorkin osavaltion vankilaan odottamaan hakemuksen käsittelyä muiden turvapaikkahakijoiden ja laittomien maahanmuuttajien kanssa. Minut oli määrä siirtää saman viikon torstaina. FBI:n virastotalosta minut toimitettiin Pittsburghin Alleghenyn tutkintavankilaan odottamaan siirtoani. Vankilan tulotarkastuksen jälkeen pääsin odottamaan selliin siirtämistäni. Parikymmentä vankia oleskeli odotustilassa, jonne tuotiin koko ajan lisää vankeja. Sieltä vangit taas määrättiin kahden tai kolmen hengen matkaselliin odottamaan lopullista siirtoa. Matkasellissä oli eräs Irakin sodan veteraani, jota epäiltiin sisarensa poikaystävän pahoinpitelystä. Hän kertoi taistelleensa jalkaväessä sodan alussa ja kärsivänsä posttraumaattisesta stressireaktiosta. Mies ei voinut ymmärtää, miten suomalainen oli päätynyt Pittsburghin tutkintavankilaan. Säästin sotilaan tarinaltani ja kerroin syyllistyneeni viisumirikkomukseen. Pitkän rupattelumme jälkeen vartija toi hänelle hyviä uutisia. Hän pääsi vapaaksi 2 000 dollarin takuita vastaan, jotka hänen sisarensa oli maksanut. Vähän ennen keskiyötä minut lopulta haettiin matkasellistä. Olin lojunut siellä jo kahdeksan tuntia ja olin iloinen, että odotukseni vihdoin päättyisi. Minut kuljetettiin ikkunattomien ja pitkien käytävien läpi pimeälle selliosastolle, jossa vartija avasi sellin oven. Viimeiseksi hän toivotti hyvää yötä. Sellitoverini ei onneksi ollut väkivahva jengiläinen vaan noin 50-vuotias afroamerikkalainen mies, joka oli odottanut rattijuopumussyytteensä käsittelyä jo kuukauden päivät. Kukaan ei ollut maksanut miehen takuita, joten hän uskoi pysyvänsä vangittuna vielä kuukausia ennen kuin syyte lopulta käsiteltäisiin oikeudessa. Hän toivotti minut tervetulleeksi selliin ja sanoi esittelevänsä ”osaston kujeet” heti seuraavana päivänä. Ne jäivät esittelemättä, sillä minulle ilmoitettiin heti herätyksen ja aamupalan jälkeen siirrostani toiseen vankilaan. Hämmästyin, koska oletin pysyväni Pittsburghin vankilassa torstaihin saakka. Taaskaan kukaan ei osannut vastata kysymyksiini siirrosta. Kenelläkään ei ollut tietoa mihin minua oltiin siirtämässä. Elin jatkuvassa epätietoisuudessa. Minulla ei ollut aavistustakaan tulevasta enkä ehtinyt edes pysähtyä ajattelemaan, mitä minulle oli tapahtunut. En ollut vielä käsittänyt tilannetta, vaikka olinkin tietoinen uudesta ympäristöstäni. Olin vankilassa, ja se oli ainoa ajatukseni. ”Mitä tiedät suunnitelmista murhata Obama?” Pittsburghin vankilan siirtosellissä vallitsi tuomittujen ilmapiiri. Sellissä odotti tusina vankilatuomion saaneita vankeja, joita oltiin siirtämässä linja-autoilla ”koviin vankiloihin” suorittamaan tuomioitaan. Vangit tulivat eri etnisistä ryhmistä, piirikunnista ja ikäluokista. Siirtosellin vangeista erottui hoikka, nuori mustaihoinen mies, joka piteli käsissään Raamattua ja ylisti Jumalaa. Vanki vaikutti itseoppineelta lakimieheltä, joka antoi lainopillisia ohjeita muille vangeille. Hän varoitti muita vankeja liittymästä jengeihin ja kehotti kaikkia seuraamaan Jumalan sanaa vankeutensa aikana. ”Jumala auttaa… Jumala auttaa…” mies toisteli ja sanoi, että vain Jumalan avulla vankeustuomiosta voi selvitä. Eräs vangeista kysyi, miten Jumala auttaisi elinkautiseen tuomittua vankia. Hän vastasi napakasti: ”Antamalla hänelle ikuisen elämän!” Muiden vankien tavoin odotin siirtoani Yorkin osavaltion vankilaan. Tunnit kuluivat eikä mitään kuulunut. Pitkä odotus otti koville. Monelle vangille osavaltion tarjoama bussimatka vankilaan oli kenties viimeinen vilaus vapaasta maailmasta pitkään aikaan. Bussimatkan jälkeen vankilan muurit täyttäisivät vangin maisemakuvan useaksi vuodeksi. Hartaan odotuksen jälkeen uskoin vuoroni tulleen, kun vanginvartija tuli hakemaan minua sellistä. Yllätyksekseni hän sanoi jonkun haluavan jutella kanssani. Tummiin pukeutunut ja salkkua kädessään pitelevä mies esittäytyi FBI:n agentiksi. Hän ohjasi minut pieneen kuulusteluhuoneeseen, jossa hän luki minulle oikeuteni: ”Teillä on oikeus pysyä vaiti, kaikkea mitä sanotte voidaan käyttää ja tullaan käyttämään teitä vastaan oikeudessa…” En ollut odottanut FBI:n kuulustelua, mutta en yllättynyt liittovaltion viranomaisten kiinnostuksesta kuulustella minua. Heille olin varmasti erikoinen ja salaperäinen tapaus yhteyksieni ja turvapaikkahakemukseni perusteella. Agentti aloitti kuulustelun kysymällä, tiesinkö miksi minut oli pidätetty. Hän sanoi, ettei minua ollut pidätetty viisumirikkomuksen vuoksi: ”DHS kertoi, että sinut pidätettiin, koska olet valkoisen ylivallan kannattaja. Eivätkö he kertoneet tätä sinulle?” Kerroin, ettei DHS maininnut minulle mitään asiasta. Hän jatkoi kysymällä olinko valkoisen ylivallan kannattaja, mutta arvelin paremmakseni kieltää olevani. Kuulustelu jatkui vielä jonkin aikaa rasististen näkemyksieni analysoimisella, kunnes hän alkoi kysellä Ekastown Roadin isännästä John de Nugentista. Agenttia kiinnosti, miten de Nugent elätti itsensä. Hän alkoi epäillä, että tämä rahoittaa elämisensä rikollisella toiminnalla. Agentti rauhoittui kun kerroin, ettei de Nugent rahoittanut elämäänsä ase- tai huumekaupalla. Muutoin John de Nugent ei kiinnostanut häntä. Seuraavaksi agentti näytti minulle joitakin valokuvia Yhdysvaltojen rasistisen äärioikeiston johtohahmoista ja pyysi tunnistamaan henkilöt. Agentti halusi kartuttaa, kuinka hyvin tunsin heidät. Hän halusi myös tietää, kuinka hyvin tunsin Yhdysvaltojen asevoimien kaksi entistä korkea-arvoista upseeria, merijalkaväen majuri Foxin ja armeijan tiedustelu-upseerin, kapteeni Eric Mayn. FBI oli agentin mukaan huolissaan entisten korkea-arvoisten upseerien yhteydestä kaltaiseeni ääriryhmän jäseneen.",book
"”Haluamme vain tietää, etteivät entiset asevoimiemme sotilaat ole suunnittelemassa mitään hallituksemme päänmenoksi”, agentti täsmensi. Todellisen pommin agentti pudotti kuulustelun päätteeksi, kun hän kysyi mitä tiesin presidentti Obamaan kohdistuneesta salamurhasuunnitelmasta. Agentti viittasi lokakuussa 2008 paljastuneeseen kahden uusnatsin suunnitelmaan murhata kymmeniä mustaihoisia ihmisiä ja lopuksi silloinen presidenttiehdokas Barack Obama. Vastasin agentille, että olin lukenut sanomalehdestä salamurhasuunnitelman paljastumisesta, mutten tiennyt siitä mitään muuta. Hän halusi vielä tietää mitä mieltä olisin, jos ”Obamalle tapahtuisi jotakin.” Vastasin rehellisesti ja sanaakaan epäilemättä, että ”olisi kauheaa, jos Obamalle tapahtuisi jotakin.” Äärioikeisto suhtautui Obaman presidenttiyteen äärimmäisen kielteisesti ja Obaman uskottiin aloittavan uusnatsien joukkopidätykset Yhdysvalloissa. Vaikka en ollut Obaman kiihkeimpiä vastustajia, en luonnollisesti pitänyt ajatuksesta, että hän oli maan uusi presidentti. Minulle hänen valintansa presidentiksi tarkoitti ”valkoisten presidenttien aikakauden” päättymistä ja valkoihoisten joutumista vähemmistöksi Yhdysvalloissa. Tunnin kestänyt kuulustelu päättyi näihin kysymyksiin. Tuolloin minulle selvisi kuulustelun vakavuus enkä enää pitänyt sitä harmittomana hupirupatteluna. Vakavasti otettava turvallisuusviranomainen oli kysynyt tietojani maailman johtavimpiin valtiopäämiehiin kohdistuneesta murhasuunnitelmasta. En tiedä tahtoiko agentti vain koittaa kepillä jäätä vai uskoiko hän, että todella tiesin jotakin. Kuulustelun Obamaa koskevat kysymykset jäivät vielä leijumaan ilmaan karkotukseeni saakka. Matka tuntemattomaan
Pittburghin vankilasta minut siirrettiin myöhään tiistai-iltana 10.3. erääseen osavaltion vankilaan Pohjois-Pennsylvaniassa. Sieltä oletin lopulta päätyväni Yorkin osavaltion vankilaan. En ehtinyt olla uudessa sellissäni paria tuntia kauempaa, kun vankilan virkamies tuli kalistelemaan kahden vartijan kanssa oveni kaltereita. Virkamies kertoi, että DHS:n määräyksestä minut oli eristettävä muista vangeista. En kysynyt asiasta enempää, sillä FBI:n kuulustelun jälkeen osasin odottaa erityiskohtelua. Virkamies ei osannut vastata kysymykseeni seuraavasta siirrosta. ”Olet täällä ehkä vain pari päivää”, virkamies sanoi vaimeasti. Päätin sulkea mieleni kaikilta ajatuksilta siihen saakka, kunnes lopulta olisin Yorkin vankilassa. Seuraavana aamuna kello 6.00 edellisillan virkamies tuli jälleen kahden vartijan kanssa hakemaan minua sellistäni. ”Pue vaatteet yllesi. Sinut siirretään.” Raudoitettuna ja kahden vartijan saattamana minut toimitettiin vankilan käsittelyhuoneeseen, jossa minua odotti kuusi raskaasti aseistautunutta ja kypäräpäistä Joint Terrorism Task Forcen agenttia. JTTF on vastuussa terrorisminvastaisista toimista Yhdysvalloissa. Agenteilta ei juuri hymyä irronnut. Yksi heistä käski minua pukeutumaan oransseihin haalereihin ja sandaaleihin. Agentti puki ylleni luotiliivit ja raudoitti minut. Tunsin oloni pahimman luokan terroristiksi tai ainakin pahamaineiseksi rikolliseksi. Minulle oli tuossa vaiheessa vielä epäselvää, millaisen uhkakuvan DHS oli minusta saanut. Yksikään JTTF:n agenteista ei suostunut kertomaan määränpäätäni. Aloin epäillä DHS:n tarinaa Yorkin vankilasta. Tuntien ajomatkan aikana leikittelin ajatuksella, että minut toimitettaisiin Guantanamon vankileirille muiden terroristien joukkoon. Sellaisena minua ainakin mielestäni käsiteltiin. Ajatusleikki ei juuri lämmittänyt, sillä aloin huolestua tilanteestani. Vankikuljetusauton pienestä ikkunasta onnistuin näkemään kyltin, joka osoitti Buffaloon ja Niagaran putouksille. Arvelin, että määränpääni täytyi olla Buffalossa ja että minua tuskin oltiin kuljettamassa rajan yli Kanadaan. Eristyssellissä
Yorkin vankilan sijasta minut toimitettiin laittomien maassaoleskelijoiden viimeiseen määränpäähän, Buffalon liittovaltion säilöönottokeskukseen (Buffalo Federal Detention Facilityyn). Se sijaitsi Buffalon kupeessa Bataviassa. Istuin taas keskuksen vastaanottotilan matkasellissä odottamassa tulotarkastusta. Kello oli kolme iltapäivällä ja vastaanottotila täynnä kiinniotettuja laittomia maahanmuuttajia. Heidät valokuvattiin ja kirjattiin keskuksen tietokantaan. Minut oli eristetty muista maahanmuuttajista, joten pystyin vain seuraamaan matkasellin pienestä ikkunasta tulotarkastuksien edistymistä. Vuoroni koittaisi vasta viimeisenä. Välillä vartijat kävivät kysymässä vointiani ja jaksamistani, toiset taas kävivät kysymässä tatuoinneistani ja jengikytköksistäni. ”Sinulla on sudenhaka-tatuointi. Kuulutko Arjalaiseen veljeskuntaan tai Arjalaisiin kansakuntiin?” Kiistin kuuluvani mihinkään jengiin, mihin vartija vastasi: ”Ei minua haittaa vaikka kuuluisitkin.” Jengikytkökseni eivät ehkä haitanneetkaan vartijaa, sillä arjalaiset jengit olivat kaukana säilöönottokeskuksesta. Buffalon säilöönottokeskuksessa oli lisäkseni ollut aiemmin vain yksi saksalainen uusnatsi Hendrik Möbus, jota oli kotimaassaan syytetty murhasta. Hän oli myös hakenut turvapaikkaa Yhdysvalloista, joutunut vangituksi, toimitetuksi Bataviaan ja karkotetuksi takaisin Saksaan. Illalla yhdeksältä vuoroni viimein koitti. Tulotarkastuksesta oli tullut minulle jo rutiininomainen toimenpide. Sen jälkeen vartijat kertoivat minulle, että majapaikkani olisi SHUssa (Special Housing Unitissa). Se tarkoitti eristystä, jossa vanki vietti 23,5 tuntia päivästään sellissä. SHU:ssa pidetyt vangit olivat siellä joko oman turvallisuutensa tai laitosturvallisuuden vuoksi. Vangit saattoivat olla eristyksissä useista viikoista kuukausiin, joskus jopa vuosikymmeniä näkemättä päivänvaloa tai muita vankeja. SHU oli vankila vankilan sisällä. Olin astunut maailmaan, josta monet vankilakirjekaverini olivat minulle kirjoittaneet. Vartijat kertoivat minua selliini viedessään osaston yksinkertaisesta päivärytmistä: Aamupala kello 7.00, lounas kello 11.00, päivällinen kello 17.00 ja hiljaisuus kello 21.00. ”Pääset sellistä ulos kolmesti viikossa jaloittelemaan. Suihkussa voit käydä kolmesti viikossa, mutta et jaloittelun kanssa samana päivänä. Tervetuloa SHU:iin!” Sitten ovi pamahti selän takanani kiinni. Betonisänky, tuoli ja pöytä muodostivat sellin irtaimiston. Vanki ei saanut pitää sellissä kovakantisia kirjoja eikä varastoida ruokaa tai välineitä, jotka soveltuivat vartijan tai vangin vahingoittamiseen. Sellitarkastuksia tehtiin päivittäin, kun vanki ei ollut sellissään. Puhelinsoittoihin ja vierailijoiden tapaamisiin täytyi anoa lupa osaston päälliköltä päiviä etukäteen. Eristysvankeuden kaksi ensimmäistä viikkoa kuluivat horroksessa ja epätietoisuudessa. Minulla ei ollut lakimieheni lisäksi muuta yhteyttä ulkomaailmaan. Tapasin hänet vankeuteni aikana vain kahdesti. Alex Carmichael oli äärioikeistolaisen League of the American Patriots -järjestön perustaja ja lakimies. Eräät Keystone State Skinheadien jäsenet olivat suostutelleet Carmichaelin ottamaan tapaukseni hoidettavakseen pro bonona. Päivät ja viikot eristysselissä olivat äärimmäisen tylsiä. Ainoaksi tekemisekseni löysin kirjeiden kirjoittelun ja Raamatun lukemisen. Kirjeistä minulle alkoi selvitä, millaista draamaa pidätykseni oli aiheuttanut yhdysvaltalaisen äärioikeiston sisäpiirissä. Aloin nähdä pidätyksessäni ja vankeudessani hyviä puolia. Olin varma, ettei minun enää koskaan tarvinnut palata John de Nugentin luokse, kun huhtikuun alussa sain tietää, että valtakunnansyyttäjä Mika Illman oli tehnyt rikostapauksestani syyttämättäjättämispäätöksen. Päätöksessä todettiin, ettei syyllisyyteni tueksi ollut riittävää näyttöä, jotta syytteet törkeästä kunnianloukkauksesta ja kiihottamisesta kansanryhmää vastaan olisi voitu nostaa. Syyte tekijänoikeusrikoksesta olisi voitu nostaa, mutta sen katsottiin jo vanhentuneen. Kohdallani asia sai päätöksensä, mutta rikoksen kohteiksi joutuneet nuoret eivät koskaan saaneet lopullista päätöstä tai korvausta kärsimästään vahingosta. Huhtikuun lopussa peruin turvapaikkapaikkahakemukseni ja saatoin alkaa odottaa karkottamistani takaisin Suomeen. Siihen kului vielä reilu kuukausi. Vankeudessa itsetuntoni kasvoi. Tein suunnitelmia siitä, kuinka Suomen vastarintaliikkettä johdettaisiin, kunhan pääsen takaisin Suomeen. Vankilassa suunnitelmani tuntuivat selviltä ja yksinkertaisilta, mutta tulisin pian tietämään, etteivät ne olleet kovin realistisia. ”Sinut karkotetaan!” Minut karkotettiin yhtä salaperäisesti kuin pidätettiinkin – en saanut siitä vähäisintäkään vihiä. DHS kieltäytyi kertomasta minkäänlaisia yksityiskohtia tai aikatauluja maasta poistamiselleni. Se vetosi tapauksessani kansalliseen turvallisuuteen. En edelleenkään tiedä, pitivätkö Yhdysvaltojen turvallisuusviranomaiset minua todellakin uhkana maan turvallisuudelle vai miksi he vaikenivat. Tiesin, että vankeuteni kestäisi luultavasti vielä kuukauden ennen kuin karkotukseni pantaisiin toimeen. Vasta toukokuun lopulla aloin odottaa lopullista siirtoani Buffalon säilöönottokeskuksesta Helsinki-Vantaan lentokentälle. Odotukseeni lopulta vastattiin kesäkuun 3. päivänä 2009. Noin viideltä aamulla vartija pani valot selliini, jyskytti oveen ja sanoi: ”Herää! Sinut karkotetaan!” Nousin välittömästi betonipunkaltani ja pakkasin vähäiset tavarani vartijan minulle antamiin kasseihin. Seuraavat 45 minuuttia odotin malttamattomana, että minut vihdoin haettaisiin käsittelytiloihin. Käsittelytiloissa minut ohjattiin pieneen matkaselliin. Istuin raudoitettuna muutaman minuutin, kunnes säilöönottokeskuksen päällikkö halusi vaihtaa muutaman sanan kanssani. Hän määräsi vartijan ottamaan käsiraudat ja poistumaan sellistä. Päällikkö halusi osoittaa, että luotti minuun. Lyhyen keskustelun aikana hän toivotti onnea matkaan ja toivoi, että välttyisin vastaavilta tilanteilta tulevaisuudessa. Matkasellistä minut otti vastaan kolme DHS:n agenttia. Olin yllättynyt agenttien kohteliaasta käytöksestä, ja he vaikuttivat melkein ystävällisiltä. He kuitenkin kertoivat, etteivät voisi vastata kysymyksiini.. ”Tiedät varmaan itsekin, ettemme voi kertoa sinulle mitään yksityiskohtia… Obaman hallinnolla on erityinen mielenkiinto sinua kohtaan”, agentti puki huolellisesti sanansa. En tiennyt, mistä presidentti Obaman hallinnon mielenkiinto johtui enkä sitä, millaisesta mielenkiinnosta oli kysymys. Buffalosta minut lennätettiin DHS:n saattueessa New Yorkin JFK:n lentokentälle ja Helsinkiin lähtevälle lennolle. Kaksi DHS:n agenttia seurasi minua perille saakka. Kun lentokone laskeutui sateiseen Helsinkiin kesäkuun 4. päivänä, suunnittelin aloittavani Suomen vastarintaliikkeen johtamisen. Pian minulle kuitenkin paljastui, ettei järjestön johto ollut käsissäni. Suomen vastarintaliikkeen perustaminen
”Totaalista vastarintaa” Ennen Yhdysvaltojen matkaani kesällä 2008 Suomen vastarintaliikkeen perustaminen oli ollut hyvässä vauhdissa. Loppuvuodesta 2007 olin ottanut Richard Scutarin kehotuksesta yhteyttä Ruotsin vastarintaliikkeen luottomieheen Magnus Södermaniin ja Tukholman entiseen aktivistijohtajaan Kristian Nordvaliin. Aiottu tapaaminen heidän kanssaan Salemin marssin yhteydessä joulukuussa 2007 oli peruuntunut. Yhteydenpito jatkui kuitenkin tiiviinä seuraavaan kesään saakka, kunnes lähdin Yhdysvaltoihin. Kansallissosialismi.com-foorumilta tapaamastani oululaislähtöisestä, Helsingissä asuvasta Mikko Haapakoskesta tuli luotettuni Suomen vastarintaliikkeen perustamisen alkutaipaleella. Jaoin hänen kanssaan kaiken tiedon uusnatsiliikkeestä ja suunnittelimme jälleen matkustamista Ruotsiin. Söderman oli kutsunut minut ja ”apulaiseni” osallistumaan vastarintaliikkeen järjestämälle Folkets Marschille eli kansallispäivän marssille kesäkuun alussa 2008. Olin otettu kutsusta, sillä se antoi kauan odottamani tilaisuuden saada jalansija paljon puhutun natsijärjestön sisällä. Tapahtuman luonne oli minulle jo entuudestaan selvillä. Aikaisempina vuosina marssit olivat päätyneet aina väkivaltaisiin yhteenottoihin vastamielenosoittajien kanssa. Nordvall kehotti minua ja Haapakoskea varautumaan henkisesti niihin ja mahdolliseen kiinniottoon. Kutsulla järjestö halusi ennen kaikkea testata vakaumustamme. Kansallispäivän marssi osui kuitenkin hetkeen, jolloin sovittelin mielessäni päätöstä lähteä Yhdysvaltoihin. Viime hetkellä päätin olla osallistumatta tapahtumaan. Kävin päätöksestä vakavaa keskustelua itseni kanssa, kuten olin käynyt vuosia aiemmin osallistumisestani oululaisten skinhead-nuorten suunnittelemaan joukkotappeluun. Olin jälleen vaarassa menettää tavoittelemani ryhmän kunnioituksen ja mielenkiinnon. Haapakoski kuitenkin osallistui marssille ja onnistui vakuuttamaan Ruotsin vastarintaliikkeen johdon vakaumuksestaan. Hän onnistui täyttämään järjestön vaatimuksen periksiantamattomuudesta tappelemalla vastamielenosoittajien kanssa ja joutumalla poliisin kiinniottamaksi. Haapakoski palasi Suomeen järjestön ”Taisteludiplomi” mukanaan. Minun ei tarvinnut osoittaa uskollisuuttani järjestölle tappeluilla tai psykologisilla testeillä. Vankilareissuani ja yhteyksiäni ulkomaisiin äärioikeistolaisiin ja uusnatseihin pidettiin riittävänä osoituksena. Järjestön mielenkiinto minua kohtaan oli säilynyt marssille osallistumattomuudestani huolimatta, kun sain kutsun juhannusjuhlille järjestön johtajan kotiin. Taposta, pankkiryöstöstä ja aserikoksista tuomittu Klas Lund asui syrjässä ihmisasutuksesta Länsi-Götanmaan läänissä sijaitsevassa Skaran pikkukylässä. Matkustin tukholmalaisten aktivistien kanssa usean tunnin matkan pahamaineisen johtajan luokse. Vanhemmat aktivistit olivat tulijoita vastassa. Vaihdoin heidän kanssaan muutaman sanan ja odotin malttamattomana Lundin tapaamista. Hänen johtamistapansa oli minulle vielä tuntematon. Lund tuli harvoin juttelemaan uusien jäsenten kanssa ja pysytteli mielellään oman lähipiirinsä seurassa. Usean tunnin jälkeen Lund tuli talostaan ulkoiluttamaan kahta koiraansa, jotka hyppivät villeinä ympäri pihaa. Odotin pääseväni ainakin tervehtimään häntä, mutta hän käveli ohitseni sanaakaan sanomatta. Pian huomasin, etteivät muutkaan aktivistit olleet kovin puheliaita tai ryhtyneet kanssani keskusteluihin. Uskottelin itselleni, että Klas Lundin ja jäsenten sulkeutuneisuus johtui siitä, etten ollut vielä todistanut luotettavuuttani. Pidin järjestössä vallitsevasta hierarkiasta, jota lisäsi Lundin ympärille kietoutunut mystisyys. Lisäksi jäsenet uskoivat vakaasti järjestön ideologiaan. Kamppailuharjoitukset olivat osa järjestön tärkeitä toimintoja, joissa harjoiteltiin aseellista ja aseetonta lähitaistelua. Järjestön johtajien puheissa palattiin takaisin kansallispäivän marssiin, jossa kamppailuharjoituksien tärkeydestä oli jälleen saatu yksi osoitus. Söderman kehotti painottamaan tulevassa suomalaisessa järjestössäkin taistelulajien harjoittelua. Hän neuvoi minua hyökkäämään heti alussa väkivalloin järjestäytynyttä antifasistista toimintaa vastaan: ”Virheemme täällä Ruotsissa oli, ettemme tehneet niin. Nyt meillä on ongelmia heidän kanssaan.” Ajattelin, että Södermanin retoriikka kuulostaa oikealta ja että tarpeen vaatiessa antifasisteja vastaan tulisikin hyökätä. Hieman ennen lähtöäni juhannusjuhlilta Söderman lopulta esitteli minut Klas Lundille. Lund kertoi joidenkin suomalaisten skinheadien halunneen perustaa vastarintaliikettä edeltäneen VAM-järjestön (Vitt Ariskt Motståndin) Suomeen 1990-luvun alussa. ”Siitä ei kuitenkaan tullut mitään”, hän sanoi ja poistui koirineen takaisin lähipiirinsä seuraan. Juhannusjuhlien aikana en saanut myöntävää vastausta tai lupaa perustaa Suomen vastarintaliikettä. Siitä keskusteltiin ja siitä vihjailtiin mahdollisuuksien mukaan, mutta päätöstä perustamisesta ei tehty ennen lähtöäni Yhdysvaltoihin. Päätökseni lähteä Yhdysvaltoihin herätti Ruotsissa ihmetystä ja lisäsi mutkia perustamiseen. Järjestön lopullinen perustaminen jäi Helsingissä asuvalle Mikko Haapakoskelle, joka lokakuussa sai useiden tapaamisien jälkeen Ruotsin vastarintaliikkeen johtokolmikon Klas Lundin, Magnus Södermanin ja Pär Öbergin (ks. Keskeisiä henkilöitä) suostumuksen Suomen vastarintaliikkeen perustamiselle. Lund ei nimittänyt perustettavalle järjestölle johtajaa vaan se jäi minun ja Haapakosken päätettäväksi. Järjestön tosiasiallinen perustaja Haapakoski ei halunnut ottaa näkyvää roolia järjestön johtajana. Hän arveli johtajan roolin sopivan paremmin minulle, koska nimeni oli uusnatsiliikkeessä jo tuttu. Johtaja ilman valtikkaa En juuri tehnyt käytännön järjestelyitä Suomen vastarintaliikkeen perustamiseksi. Olin kuitenkin kantanut mielessäni ajatusta uusnatsijärjestöstä, etsinyt samoin ajattelevia ihmisiä ja esitellyt heille yhteyksiäni Ruotsin vastarintaliikkeeseen. Ilman näitä tekojani järjestöä ei todennäköisesti olisi perustettu vielä vuonna 2008 tai ehkä ollenkaan. Minusta tuli järjestön johtaja Yhdysvalloissa ja yritin sellaisena myös esiintyä. Kaikessa hiljaisuudessa perustetussa natsijärjestössä oli rakennettu kuukausien ajan uutta järjestöjohtoa. Totuus valkeni minulle vasta kun palasin takaisin Suomeen kesäkuussa 2009. Vankilassa ollessani olin tehnyt suunnitelmia järjestön johtamisesta ja hierarkiasta. Esitin järjestössä edelleen itselleni johtajan asemaa. Kerroin suunnitelmistani Haapakoskelle, joka puolestaan kertoi vallanvaihdoksesta: ”Katsotaanpa kuka on ykkös -tai kakkosmies”, hän vastasi vihaisesti. ”Sillä välin kun sinä olit Yhdysvalloissa pitämässä hauskaa, minä tämän järjestön perustin”, Haapakoski jatkoi. ”Nyt ansiostani järjestöllä on ryhmiä Helsingissä, Turussa ja Oulussa.” Hänen viestinsä oli selvä: Järjestöllä oli uusi johto. Haapakoski selvensi, etteivät järjestön turkulaiset ja helsinkiläiset jäsenet pitäneet entistä turvapaikanhakijaa sopivana johtajana. Useimmat helsinkiläiset ja turkulaiset jäsenet tunsivat toisensa vuosien varrelta ja olivat viihtyneet samoissa ulkopuolisilta suljetuissa piireissä. Järjestön uusi johto, johon Mikko Haapakosken lisäksi kuuluivat helsinkiläinen Otto Rutanen ja turkulainen Ali Kaurila, oli kuitenkin sitä mieltä, että voisin edelleen jatkaa järjestön nimellisenä johtajana. Johtamisen sijasta minulle oli suunniteltu Kansallisen vastarinnan verkkosivujen ylläpitäjän ja aktiivisen kirjoittajan roolia. Aktivismista ja toiminnasta huolehtisi edellä mainittu kolmikko. Haapakoski tunnusti, että he tarvitsisivat kykyjäni myös järjestön ideologisessa kehityksessä. Ruotsalaisten oppien mukaisesti Suomen vastarintaliikkeen tuli olla radikaali uusnatsijärjestö, joka tunnettaisiin aatteiltaan kompromissittomana järjestönä. Monille oli kuitenkin epäselvää, mitä tai millaisia asioita järjestö oikeastaan vastusti. Järjestöä perustettaessa se oli epäselvää myös minulle ja muille perustajajäsenille, vaikka natsististen aatteiden kannattaminen oli osa järjestön toimintaa. Kysymyksiin haettiin kiireesti vastauksia Ruotsista. Klas Lund ohjeisti järjestöä ideologisissa kysymyksissä, jotka luonnollisesti kaikki liittyivät rasismiin. Suomen vastarintaliikkeen piti etupäässä vastustaa niin sanottua ei-valkoista maahanmuuttoa, monikulttuurisuutta ja suomalaisia geenejä heikentäviä seka-avioliittoja. Ruotsissa näistä oli tullut liikkeen tärkeimpiä teesejä. Teesiensä avulla Ruotsin vastarintaliike oli kerännyt ympärilleen kiihkeän kannattajakunnan. Vastarintaliikkeessä tiedettiin hyvin, että ilman maahanmuuton vastustamista sen olisi paljon hankalampi kerätä kannatusta. Ensi töiksemme päätimme julistaa Suomen vastarintaliikkeen ulkoparlamentaariseksi ja militantiksi järjestöksi. Ruotsalaisen johdon kanssa käytyjen perustavien keskustelujen jälkeen päätimme, että vastarintaliikkeen täytyi erottautua muista populistisista ja perussuomalaisten kaltaisista maahanmuuttokriittisistä puolueista. Erottautuminen haluttiin tehdä, vaikka nämä puolueet olivatkin tunnustautuneet maahanmuuttovastaisiksi. Vastarintaliikkeessä pidimme muukalais- ja islampelkoja lietsovia puolueita liian maltillisina, joten niiden kanssa ei tulisi tehdä yhteistyötä. Vastarintaliikkeen oli tarkoitus olla se taho, joka vastusti maahanmuuttoa ja halusi palauttaa kaikki ”sopeutumattomat maahanmuuttajat” takaisin lähtömaihinsa. Halusimme tehdä maahanmuuttokriittisiin puolueisiin selvän ideologisen pesäeron suhtautumalla maahanmuuttoon radikaalisti. Maahanmuuttovastaisuuden lisäksi Suomen vastarintaliikkeen tuli olla avoimen juutalais- ja sionisminvastainen. Monet suomalaiset jäsenet eivät halunneet avoimesti rummuttaa antisemitismiä. Tein silti kaikkeni, että vastarintaliike olisi noudattanut natsiaatetta prikulleen, joten aloin kerätä ympärilleni Adolf Hitlerin juutalaisvihaa tunnustavia henkilöitä. Olin omaksunut natsi-Saksan 1930 -ja 1940-lukujen häikäilemättömän antisemitismin, jossa juutalaisia syytettiin kaikista maailman ongelmista. Uskoin juutalaisten hallitsevan maailmaa ja erityisesti Yhdysvaltoja. Juutalaisten maailmanpolitiikan hallinta heijastui mielestäni myös Suomeen esimerkiksi maahanmuuttopolitiikassa, mediassa ja ulkopolitiikassa. Keskustelua antisemitismistä ei järjestössä juuri käyty. Jos artikkeleissa ja puheissa esiintyi juutalaisvastaisia ajatuksia, ne yleensä poistettiin esisensuurissa ennen julkaisua tai puheen pitämistä. Vasta-argumenttien esittäminen aiheesta jäi myös vähäiseksi. Muutamaa samanmielistä jäsentä lukuun ottamatta huomasin olevani yksin jyrkän antisemitismini kanssa. Kiistin juutalaisten kansanmurhan holokaustin koskaan edes tapahtuneen. Uskoin, ettei natsien suunnitelmana ollut tuhota juutalaisia vaan karkottaa heidät Euroopasta ja natsi-Saksan hallitsemilta alueilta. En kiistänyt kuitenkaan sitä, etteikö juutalaisia olisi kuollut keskitysleireillä, vaan uskoin heidän järjestelmällisen murhaamisen sijasta kuolleen sairauksiin ja ravinnonpuutteeseen. Tässäkin tapauksessa uskoin juutalaisia vain kuolleen joitakin satoja tuhansia, ei miljoonia. Näiden ajatusten kannattelemana yritin pumpata liikkeen jäsenille juutalaisvihaa, vaikka en eläessäni ollut edes tavannut juutalaista. Myöhemmin ujutin järjestöön juutalaisvastaisuutta David Duken sionisminvastaisuuden nimissä. Lopulta uskottelin Suomen vastarintaliikkeen jäsenille, ruotsalaisen johdon siunauksella, juutalaisten erityisestä salajuonesta pohjoismaisen ”puhtaan veren” hävittämiseksi. Uskottiin, että tämä sytyttää vallankumoukseen johtavaan verisen rotusodan vastarintaliikkeen vihollisten kanssa. Liikkeen ideologina
Yhtenäisen ideologian luominen osoittautui paljon odotettua hankalammaksi. Ymmärsin, että liikkeessä oli edustettuna yhtä monta ideologiaa kuin sillä oli jäseniäkin. Johtokolmikosta Mikko Haapakoskea kiinnosti järjestön aktivismi ideologisia kysymyksiä enemmän. Ali Kaurila puolestaan karsasti perinteistä kansallissosialismia, Adolf Hitleriä ja Ruotsin vastarintaliikkeen tiukkaa suhtautumista uusnatsiliikkeen niin sanottua vasemmistosiipeä kohtaan. Kun vierailin Helsingissä pian Yhdysvalloista karkotukseni jälkeen, olin hämmästynyt skinihenkisten jäsenten suuresta määrästä. Toinen perustajajäsen Mikko Haapakoski piti nahkapäitä kuitenkin järjestön uskollisimpina jäseninä. Itse halusin pitää skinien alkoholinkäytön, väkivaltaisuudet ja musiikkipohjaisen toiminnan kaukana Suomen vastarintaliikkeestä. Mielestäni nämä piirteet tekivät skinheadeista arvaamattomia. Tosin vaikka alkoholinkäyttö teki skineistä arvaamattomia, yhtä lailla aktivistien militanttisuus ja aggressiivisuus tekivät vastarintaliikkeen jäsenistä arvaamattomia. Kaurila kannatti alakulttuurista äärikansallismielistä italialaistyyppistä fasismia ja vasemmistolta vaikutteita saanutta talonvaltausideologiaa. Tämä aatesuuntaus erosi natsismista siinä, että rotuaatteen sijasta fasismissa korostettiin kiihkokansallismielisyyttä, joka Suomen vastarintaliikkeessä ilmeni erityisesti ryssävihana. Hänen kanssaan samoilla linjoilla olivat myös muut Turun ryhmän jäsenet ja useimmat helsinkiläiset aktivistit. Ideologian muovaaminen perinteiseksi Adolf Hitlerin natsismia kannattavaksi epäonnistui täysin. Välillä erimielisyydet ideologisista kysymyksistä johtivat vakaviin sisäisiin riitoihin ja kiristykseen. Kaurilan näkemykset järjestön toiminnasta erosivat suuresti omistani. Välejämme hiersi ristiriita siitä, pitäisikö Suomen vastarintaliikkeen kehittyä natsipolitiikan pyrkimyksiä tavoittelevaksi vai alakulttuuripainotteiseksi järjestöksi. Kaurilan kiinnostus alakulttuuriseen toimintaan selittyi osittain hänen taustallaan skinhead-liikkeessä ja Rusty Nailbomb -nimisen äärioikeistolaisen hard core -yhtyeen laulajana. Hän oli aiemmin yrittänyt perustaa äärioikeistolaiseen vastakulttuuriin nojaavaa järjestöä, mutta arveli juuri perustetun Suomen vastarintaliikkeen palvelevan paremmin samoja tarkoitusperiä. Kädenvääntö järjestön kehityksestä taittui hiljalleen Kaurilan puolelle. Hänen omaksumaansa äärioikeistolaiseen vastakulttuuriin kuuluivat olennaisina osina musiikki, urheilu ja kerhotoiminta. Kaurila uskoi, että alakulttuuripainotteinen järjestö yhdistäisi liikkeen jäseniä paremmin kuin poliittisia päämääriä ajava järjestö. Hän ei halunnut järjestöstä Ruotsin vastarintaliikkeen kaltaista hierarkkista liikettä vaan löyhästi ja vapaasti muodostetun verkoston. Pian erimielisyydet laajenivat koskemaan myös liikkeen ulkoista ja sisäistä viestintää. Kaurila halusi vaimentaa tarkoitusperiensä mukaisesti kaiken sopimattomaksi katsomansa politiikan järjestöstä. Hän sensuroi verkkosivuilla julkaistavia artikkeleita ja järjestössä esitettyjä puheita. Olin syvästi juurtunut natsiaatteeseen, joten riitely ja aatteellinen tasapainottomuus harmittivat minua. Suomen vastarintaliike muistutti pikemminkin pientä äärioikeistolaista puuhastelukerhoa kuin tukevasti vallankumouksellisen natsiaatteen takana seisonutta järjestöä. Mikko Haapakoski selvensi myöhemmin, että vain toiminnalla oli merkitystä, ei niinkään ideologisilla yksityiskohdilla. Ali Kaurilaa pidettiin aikaansaavana ideoijana, joka sopi Suomen vastarintaliikkeeseen kuin piste iin päälle. Kaurila uhkasi lopulta erota ryhmänsä kanssa järjestöstä, jollei liikkeessä erkaannuttaisi ideologisesti kansallissosialimista. Erouhkaus otettiin vakavasti Ruotsissa saakka. Hän ei ollut vain rivijäsen vaan myös järjestön visuaalisen propagandan suunnittelija, videoeditoija ja atk-osaaja. Kaurilan eroaminen olisi pysäyttänyt liikkeen propagandatoiminnan. Ideologiset ristiriidat saatiin päättymään vasta, kun Klas Lund kehotti minua höllentämään radikaalin natsismin kannattamisesta. Vaikka järjestön verkkosivuilla kannatettiin perinteistä natsismia, useimmat jäsenet eivät kuitenkaan kannattaneet sitä vaan fasismia. Niinpä ideologisia yhtymäkohtia Ruotsin vastarintaliikkeeseen ei juuri ollut. Ainoa yhteinen ideologinen nimittäjä järjestöjen välillä oli ruotsalaisilta omaksuttu totaalisen vastarinnan käsite, joka tarkoitti muun muassa periksiantamattomuutta katutappeluissa vastamielenosoittajien kanssa. Suomen vastarintaliike oli perustamisensa aikaan ja toiminnan alkuvaiheissa ideologisesti hyvin hajanainen. Jäseniä tavatessani minulle selvisi, että natsismia pidettiin melko vieraana aatteena – osin historiallisista syistä. Toisin kuin Saksassa, natsismilta puuttui Suomesta lähes kokonaan sen kotimaiset juuret, eikä harvoihin sotavuosia edeltäviin tai sota-aikana toimineisiin suomalaisiin natsijärjestöihin voitu samastua niiden merkityksettömyyden vuoksi. Lisäksi vuosikymmeniä uusnatsijohtajana toiminut Pekka Siitoin oli vähentänyt merkittävästi natsismin uskottavuutta Suomessa. Fasismia pidettiin jossain määrin kotimaisempana tuotteena, ja historiallisia esikuvia voitiin hakea Vihtori Kosolan Lapuan liikkeestä tai Isänmaallisen kansanliikkeen kansanedustajien Paavo Susitaipaleen ja Elias Simojoen ajatuksista. Natsismin kiihkokansallismielisyyttä ja rotuvihaa kuitenkin kannatettiin avoimesti, joista jälkimmäinen puettiin julkista kielenkäyttöä varten äärioikeistolaiseksi retoriikaksi maahanmuuttoa ja monikulttuurisuutta vastustavasta taistelusta. Natsismin autoritäärisyys ja ”sosialismi” häiritsivät useita jäseniä, joiden mielestä nämä piirteet olivat lähempänä kommunismia kuin nationalismia. Ideologisista eroavaisuuksista huolimatta Lapuan liikettä ja Hitlerin SA-miehiä yhdisti väkivallan käyttö, jota Suomen vastarintaliikkeessä kannatettiin ja perusteltiin itsepuolustuksena. Kukaan johtokolmikosta ei myöskään halunnut joutua tunnistetuksi liikkeen jäsenenä. He piilottelivat mielellään selkäni takana ja suojasivat henkilöllisyytensä paljastumisen pelossa. Mikko Haapakoski kertoi, ettei heistä kukaan voinut esiintyä järjestön jäsenenä töiden, opiskeluiden, sukulaisten tai ystävien vuoksi. ”Sinulla on meistä vähiten menetettävää”, hän perusteli. Haapakoski oli oikeassa. Olin koko nuoruusikäni keskittynyt rakentamaan natsiuraani. Minulla ei ollut töitä, opiskelupaikkaa, ystäviä tai sukulaisia varjeltavana, jos sattuisin paljastumaan uusnatsiliikkeen jäseneksi. Minulla oli vain nimellinen johtajuuteni Suomen vastarintaliikkeessä. En aikonut menettää sitäkin, joten hyväksyin uudistetun asemani mukisematta. Uskoin niin vakaasti uusnatsi-ideologiaan, että silloinkin kun toiset käyttivät minua selvästi hyväkseen, pidin sitä välttämättömänä uhrauksena rakastamalleni aatteelle. Kaksoiselämää Tukholmalaiset aktivistijohtajat Emil Hagberg (ks. Keskeisiä henkilöitä) ja Kristian Nordvall tulivat tarkkailemaan Suomen vastarintaliikkeen ensimmäistä aktivistipäivää syyskuussa 2009. Tapahtumaan osallistui 15 järjestön jäsentä eri puolilta Suomea ja se järjestettiin Turun lähistöllä Ali Kaurilan isovanhempien mökillä. Turussa ja Helsingissä asuvat johtohahmot järjestivät aktivistipäivän Ruotsin mallin mukaisesti pallopeleineen, kamppailuharjoituksineen ja puheineen. Päivän aikana valmistelin ensimmäistä puhettani Suomen vastarintaliikkeen johtajana. Käsittelin siinä järjestön perustamista, päämääriä ja jo saavutettuja kohokohtia, joihin kuuluivat liikkeen aktivismi ja levinneisyys myös muualle Suomeen. Ideologiset ristiriidat eivät olleet vielä syksyllä 2009 paljastuneet minulle kokonaisuudessaan. Järjestön ideologiaa ja toimintaa koskevat kysymykset olivat vielä pahasti auki ja oletin aktivistipäivänä ottavani niistä vetovastuun. Mikko Haapakosken mielestä järjestön johtajan täytyi ennen kaikkea olla aktiivinen urheilija, vaikka en pitänyt itseäni parhaana esimerkkinä atleettisesta aktivistista. Haapakoski ja Kaurila tyytyivät ruotsalaisvoimin johtamaan aktivistien painikilpailuja ja kamppailuharjoituksia, joissa opeteltiin puukon käyttöä lähitaistelussa. Harjoituksilla aktivisteja opastettiin varautumaan äärivasemmiston oletettuihin hyökkäyksiin. Osallistumattomuuteni aktivistipäivän urheiluosuuksiin sai muut jäsenet ottamaan minuun etäisyyttä. Tunsin oloni ulkopuoliseksi. Oloni ei kuitenkaan horjuttanut uskoani natsismiin. Luotin edelleen siihen, että voisin täyttää ideologisen tyhjiön, jonka olin havainnut aktivistipäivän aikana. Päivän päätyttyä ruotsalaiskaksikko ylisti puheissaan järjestön kehittymistä oikeaan suuntaan. He jakoivat minulle ja Haapakoskelle Klas Lundin myöntämän ”Taisteludiplomin”. Saamani taisteludiplomi herätti monissa närää. Pihalla kuulin joukon eteläsuomalaisia aktivisteja kuiskailevan: ”Ei se pakolainen olisi sitä ansainnut…” Ensimmäinen koko järjestön kattava tapahtuma oli minulle myös kannatuksen mittari. Havaitsin, ettei suurin osa jäsenistä kelpuuttanut minua järjestön johtajaksi. Myöhemmin eräs aktivisti ihmetteli tuntemattomuuttani suomalaisissa äärioikeistopiireissä. ”Kukaan ei tunne sinua. En minä ainakaan ollut kuullut sinusta aikaisemmin”, aktivisti kertoi ja poistui seurastani hetken ihmeteltyään. Tiesin epäilyistä, joita nimeni herätti. Myöhemmin Haapakoski kertoi, että hän oli joutunut useaan otteeseen vakuuttamaan jäseneksi haluaville, ettei Suomen vastarintaliike ollut suojelupoliisin peiteoperaatio enkä minä supon vakooja. Nämä ajatukset mielessäni palasin takaisin Ouluun, jossa jouduin entistä vaikeampaan henkiseen ristiriitaan. Henkilökohtaisessa elämässäni tapahtui odottamaton käänne hetkellä, jolloin olin täysin rinnoin mukana pahamaineisessa uusnatsijärjestössä. Rakkaustarinani sai alkunsa eräänä lokakuisena aamuna, jolloin olin palaamassa ystäväni luota kotiin ja päätin jäädä ulos savukkeelle. Samassa talossa asunut somalinainen tervehti minua hymyillen. Kun vastasin tervehdykseen, hän pysähtyi vierelleni juttelemaan. Mukavalta vaikuttanut nuori nainen esitteli itsensä. Yllätyksekseni hän sanoi muistavansa minut ainoana naapurina, joka aina vastasi hänen tervehdyksiinsä. Juttelutuokio venähti pidemmäksi keskusteluksi, jonka päätteeksi vaihdoimme puhelinnumeroita. En halunnut loukata häntä ja ehkä ensimmäistä kertaa aikuiselämässäni tein jotakin rotuideologian rajoitteista poikkeavaa. Vaikka hän vaikutti miellyttävältä ja kiinnostavalta, en unohtanut olevani ammattinatsi. Uusnatsiuteni hävetti minua ensimmäistä kertaa. Aluksi tapasimme satunnaisesti ja juttelimme puhelimessa. Pian suhde muuttui läheisemmäksi ja nainen kutsui minut asunnolleen kahvihetkelle. Hän kertoi elämästään Somaliassa ja siitä, kuinka hänen perheensä eli vielä sodan repimässä maassa. Nainen piti parhaansa mukaan internetin kautta yhteyttä äitiinsä, jota kiinnosti tyttärensä elämä Suomessa. En tiennyt Somaliasta oikeastaan muuta kuin sen, mitä olin nähnyt yhdysvaltalaisesta sotaelokuvasta Black Hawk Down. Naisen hymy jäi erityisesti mieleeni. Kerran kysyin, mikä sai hänet aina hymyilemään. Hän vastasi olevansa luonteeltaan iloinen ja ottavansa elämän kiitollisena vastaan. Samalla nainen kertoi, kuinka hänen suomen kielen opettajansa olivat panneet merkille hänen elämänasenteensa. Nainen halusi auttaa ihmisiä, erityisesti vanhuksia, ja opiskella lähihoitajaksi. Sanoin, että uskon häneen ja että hänestä tulisi hyvä lähi- tai sairaanhoitaja. Tuntui hyvältä kannustaa naista. Hänen kanssaan ollessani unohdin natsien maailman, vaikka se kolkotti taustalla mielessäni. Juttelimme myös islamista ja hän oli ilahtunut kiinnostuksestani sitä kohtaan. Olin lukenut koraanin kahdesti ja minua puhuttelivat muun muassa islamin opetukset terveellisistä elämäntavoista ja avoimuudesta ei-muslimeja kohtaan. Toisaalta olin kiinnostunut islaminuskossa esiintyvästä säännöllisyydestä, kuten rukoilusta ja ramadanin paastokaudesta. Uskoin, että säännöllisen rukoilun avulla ihminen saattaisi voida henkisesti ja fyysisesti paremmin. Nuoruuteni positiivisilla kokemuksilla muslimien kanssa oli luultavasti paljonkin tekemistä kiinnostuksessani islamiin. Tuo nainen oli henkilö, joka ensimmäistä kertaa elämässäni sai minut todella harkitsemaan kääntymistä muslimiksi. Kun kerroin hänelle asiasta, nainen kehotti meitä ensin juttelemaan erään Helsingissä asuvan imaamin kanssa. Kääntymyshaluihini vaikutti myös kasvaneet tunteeni häntä kohtaan enkä välttämättä ajatellut mitä siitä saattaisi seurata. Tunsin olevani valmis elämänmuutokseen, mutta käytännön asiat pelottivat minua. Joskus saatoin innostua kääntymisestä, mutta seuraavana päivänä emmin ja jännitin päätöstäni. Samalla tavalla käsittelin tunteitani naista kohtaan, kunnes lopulta päätin soittaa ja kertoa hänelle niistä. Ilokseni hän vastasi tunteisiini ja aloimme keskustella rakkaudestamme yksityiskohtaisemmin. Kävelimme käsi kädessä ulkona ja puhuimme jo yhteisestä tulevaisuudestamme. ”Olinko todella rakastunut tummaihoiseen naiseen”, kysyin itseltäni, ”Mitä olin oikein tekemässä?”. En voinut kertoa hänelle toisesta elämästäni, sillä en uskonut hänen ymmärtävän. Aina kun lähdin Ruotsiin tapaamaan vastarintaliikkeen johtoa, kerroin hänelle lähteväni työmatkalle. Palattuani Ruotsista Suomeen menin aina ensimmäiseksi hänen luokseen. Kun lähdimme käsi kädessä ulos, lähtöömme liittyi vaaroja, joilla olisi saattanut olla arvaamattomia seurauksia. Vastaamme ei koskaan tullut uusnatsia, joka olisi tunnistanut rakastuneen näköisen Suomen vastarintaliikkeen johtajan kävelemässä somalinaisen kanssa. Suhde ei täyttänyt omiani tai vastarintaliikkeen asettamia kriteerejä puhtaasta rakkaudesta. Se kuitenkin osoitti minulle, ettei rakkautta voinut rajoittaa ideologisten raamien sisälle. Pidin tämän mielessäni hetken, kunnes taas unohdin sen vuosiksi. En tehnyt suuria suunnitelmia suhteemme salaamiseksi, vaikken luonnollisesti puhunut siitä järjestön jäsenille. Pyrin kuitenkin olemaan varovainen liikkuessani naisen kanssa ulkona ja välttelin liikkumista yhdessä Oulun keskustassa. Saatoin pitää itseäni jopa onnekkaana, sillä viettämäni kaksoiselämä ei ainakaan tietääkseni ollut koskaan vaarassa paljastua naiselle itselleen tai uusnatseille. Olin liian pitkällä järjestön sisällä, jotta olisin kyennyt heittämään vuosikymmenen valmisteluni ja uhraukseni uusnatsiliikkeessä hukkaan rakkauden vuoksi. Harkitsin kuitenkin vakavasti yhteisen elämän aloittamista naisen kanssa. Menin jopa niin pitkälle, että kerroin suhteestamme perheenjäsenilleni. Heille uutinen tuli täytenä yllätyksenä. He eivät ehtineet edes kunnolla miettiä ilmoitustani, kun olin jo kieltämässä suhteen olemassaoloa. Päätin lopettaa suhteen kun totesin, että sen jatkamiseen liittyi liikaa riskejä. Päätökseni jälkeen tapasin naisen vielä pari kertaa hänen kotonaan loppukesästä 2010. En kertonut hänelle asiasta, sillä ajattelin niin olevan helpompaa. En uskonut voivani vastata naisen kysymyksiin suhteen päättämisen syistä. Häpesin, koska olin valehdellut itsestäni. Tein sen, minkä arvelin osaavani tehdä parhaiten: katosin naisen elämästä sanaakaan sanomatta. Isku Pride-kulkueeseen
Heinäkuun alussa 2010 Suomea puhutti Gay Pride -kulkueeseen tehty kaasuisku Helsingissä. Kyynelkaasulle ja savulle altistui viranomaislähteiden mukaan satakunta ihmistä, joista nuorimmainen oli alle vuoden ikäinen. Poliisi otti kiinni pian iskun jälkeen kolme henkilöä kaasutuksesta epäiltynä. Kolmen muun kerrottiin päässeen karkuun eikä poliisi koskaan tavoittanut heitä. Epäilyillä ja sittemmin tuomituilla kerrottiin olevan skinhead-tausta, mutta minkään järjestön ei kerrottu vaikuttavan tekijöiden taustalla. Vuotta myöhemmin julkisuuteen vuodetuista jäsenhakemuksista ilmeni, että osa iskusta tuomituista oli hakenut jäsenyyttä Suomen vastarintaliikkeessä. Tämän jälkeen julkisuudessa alettiin epäillä uusnatsijärjestön yhteyttä iskuun. Iskusta tuomittujen jäsenhakemuksista sain tietää vasta, kun Iltalehti lähetti haastattelupyynnön ja luin aiheesta mediasta. Järjestössä iskijöiden jäsenhakemuksista ei oltu aiemmin keskusteltu, sillä aktivistiryhmät päättivät itse rekrytoinnistaan ja siitä keitä kelpuuttivat toimintaansa. Uusnatsien iskut seksuaalivähemmistöjä vastaan ovat olleet yleisiä muualla Euroopassa ja Ruotsissa. Erityisesti Ruotsin vastarintaliike on syyllistynyt useisiin väkivallantekoihin seksuaalivähemmistöjä vastaan, joita liikkeessä pidetään perversseinä luonnonoikkuina eli tervejärkisten heteroiden vastakohtina. Homoseksuaalien uskotaan myös edesauttavan valkoisen rodun sukupuuttoon kuolemista ja kulttuurillista rappiota. Suomen vastarintaliike on alusta alkaen kiistänyt yhteydet Pride-iskuun ja kieltänyt olleensa sen suunnittelussa mukana. Todellisuus oli kuitenkin erilainen. Osallisuuden kiistämisen arveltiin palvelevan järjestön etuja, koska liike oli vielä rakenteilla eikä viranomaisille haluttu antaa syitä tutkia järjestöä tarkemmin. Järjestön sisällä iskua käsiteltiin samana päivänä, ja se oli omiaan lisäämään eripuraa järjestön epäyhtenäisessä johdossa. Muutamia tunteja iskun jälkeen Haapakoski kirjoitti sähköpostissaan tehneensä haastattelun yhden iskun tekijäksi tunnustautuneen henkilön kanssa. Haastattelussa haluttiin antaa ymmärtää, että iskun oli tehnyt seksuaalivähemmistöjen oikeuksia vastustava järjestö, joka aikoi jatkaa iskujen tekemistä. Kirjoituksessa kerrottiin, että järjestöllä oli 20 jäsentä, jotka kaikki olivat valmiita suoraan toimintaan. Ulkopuolisen järjestön olemassaolo ei vaikuttanut totuudenmukaiselta. Haastattelu oli pikemminkin saatettu laatia yhdessä jonkun iskuun osallistuneen Suomen vastarintaliikkeen aktivistin kanssa. Lopulta haastattelun julkaiseminen Kansallisen vastarinnan verkkosivuilla nousi kiistakapulaksi järjestön sisällä. Pidin iskua eräiden muiden järjestön johtajien tavoin vastuuttomana ja holtittomana. Isku saattaisi kääntyä järjestöä itseään vastaan, jos se joutuisi yhä enemmän viranomaisten suurennuslasin alle. Lisäksi iskun uhrit olivat tavallisia suomalaisia, joita liike kertoi puolustavansa väkivallalta. Iskua ei voitaisi puolustella itsepuolustuksella, sillä järjestö hyökkäsi itse. Skinhead-nuorukaisena olisin saattanut hyväksyä sen, mutta heinäkuussa 2010 en enää ollut skini. Pidin itseäni skinheadeista poiskasvaneena natsi-ideologina, joka yritti puhdistaa natsismia sen verisestä historiasta. Haapakoski oli puolestaan sitä mieltä, että artikkeli lisäisi järjestön näkyvyyttä, mikä houkuttelisi ihmisiä liittymään Suomen vastarintaliikkeeseen. Hänen mielestään kiinnostavuutta ei kasvatettaisi pitkillä ideologisilla artikkeleilla. Kinastelun jälkeen haastattelu päätettiin jättää julkaisematta. Pride-kulkueeseen kohdistunut isku oli ensimmäinen, johon Suomen vastarintaliike oli sekaantunut. Päivän päätteeksi oli selvää, että teon toteuttamiseen tai ainakin suunnitteluun oli osallistunut järjestön johtoa ja aktivisteja. En kuitenkaan vielä tiennyt, että myös kolme muuta iskuun osallistunutta ja pakoon päässyttä henkilöä oli Suomen vastarintaliikkeen pohjois- ja eteläsuomalaisia aktivisteja. Asia valkeni minulle hieman myöhemmin, kun kuulin aktivistien puhuvan yksityiskohtaisemmin iskusta erään katuaktivismin aikana. Ennen kaasuiskua järjestön kantaa suoraan toimintaan ei ollut käsitelty. Tapauksen jälkeen osalle johtajista ja jäsenistä tuli selväksi, ettei suora toiminta ollut läpihuutojuttu liikkeessä. Sitä ei kuitenkaan voitu ohittaa kieltämällä sen olemassaoloa. Viralliseksi kannaksi muodostui, että kukin jäsen vastaisi tekemisistään järjestön ulkopuolella eli omalla vapaa-ajallaan. Jos jäsen oli harjoittanut suoraa toimintaa omalla ajallaan, hänen ei tulisi kertoa siitä muille järjestön jäsenille eikä kenenkään tulisi kysyä häneltä siitä mitään. Väkivallantekoihin esimerkiksi maahanmuuttajia kohtaan suhtauduttiin välinpitämättömästi. Niillä ei ollut merkitystä, ellei järjestöä kyettäisi suoraan yhdistämään niihin. Pride-iskun jälkipyykki jätti pitkän ja kirvelevän arven johtokunnan sisäpiiriin. Pride-isku ei jäänyt ainoaksi Suomen vastarintaliikkeen aktivistien iskuksi seksuaalivähemmistöjen oikeuksia puolustavia vastaan. Viikko kaasuiskun jälkeen kohteeksi joutui Helsingin Setan toimisto. Sen ikkunoita rikottiin ja seiniin maalattiin hakaristejä sekä muita uusnatsien tunnuksia. Oulussa joukko vastarintaliikkeen aktivisteja uhkasi North Pride -kulkuetta perättömällä pommiuhkauksella. Pari vuotta myöhemmin järjestön aktivisti teki kaasuiskun Oulussa järjestettyyn seksuaalivähemmistöjen oikeuksia käsittelevään keskustelutilaisuuteen, jossa vasemmistopoliitikko Dan Koivulaakso valikoitui iskun kohteeksi. Tiesin hyvin keitä Suomen vastarintaliikkeen jäseniä epäillä. En kuitenkaan koskaan ottanut iskuja puheenaiheeksi epäilemieni henkilöiden kanssa tai kehottanut heitä lopettamaan suoraa toimintaa. Välinpitämättömyyteni johtui järjestössä Pride-iskun jälkeen määritellystä linjauksesta, jossa painotettiin jäsenten omaa vastuuta teoista. Johtajan rooliini järjestössä ei kuulunut tuoda ilmi epäilyjäni, keskustella iskuista tai kieltää niitä. Jäsenen vapaa-ajan toimintaan puuttumista ei pidetty johtajalle kuuluvana tehtävänä. Omaksuin Klas Lundin käytännön: ”Järjestönä emme voi hallita, mitä kukin aktivisti tekee vapaa-ajallaan.” Iskujen jälkeen havaitsin, että järjestön sisälle oli rakentunut suoraa toimintaa kannattavien klikki. He saattoivat olla jäseniä, jotka ajattelivat väkivallan käytön lisäävän järjestön näkyvyyttä. Havaitsin klikin olemassaolon erityisesti järjestön suuremmissa tapahtumissa, jolloin iskuista epäilemäni henkilöt vetäytyivät helpommin toistensa seuraan. Ohimennen saatoin kuulla jäsenten keskustelevan asioista, jotka eivät viitanneet järjestön viralliseen toimintaan. Jos joku ulkopuolinen lähestyi klikkiä, keskustelun sävy muuttui huomattavasti rennommaksi ja säyseämmäksi. Niin sanottuun vapaa-ajan aktivismiin voidaan laskea myös muun muassa Jyväskylän kirjastopuukotus tammikuussa 2013. Vaikka en ollut osannut odottaa kirjastopuukotuksen kaltaista iskua, se ei yllättänyt minua. Kahakkaan osallistuivat Suomen vastarintaliikkeen aktiivijäsenet Sebastian Lämsä ja Paavo Laitinen (ks. Keskeisiä henkilöitä) ja lisäksi yksi liikkeen ulkopuolinen. Mieskolmikko pyrki kirjaesittelytilaisuuteen tarkoituksenaan todennäköisesti yrittää estää tai häiritä kirjaesittelyä. Yhteenotto ja järjestysmiehen puukotus tapahtuivat, kun järjestäjät yrittivät pidätellä mieskolmikkoa esittelytilaisuuden ulkopuolella kirjaston käytävillä. Suomen vastarintaliikkeessä koettiin tarvetta vastata ”äärivasemmiston provokaatioihin”. Erityisesti vasemmistopoliitikoiden kirjoittamaa Äärioikeisto Suomessa -kirjaa pidettiin järjestön vastaisena hyökkäyksenä. Odotin kirjastopuukotuksen herättävän järjestössä Pride-iskun tavoin tuomitsevampaa suhtautumista väkivaltaan, mutta sitä ei tuomittu. Puukotusta, joka nähdäkseni oli jatkoa Dan Koivulaakson pahoinpitelylle Oulussa, pidettiin ”tilien tasaamisena äärivasemmiston kanssa”. Eroaminen Suomen vastarintaliikkeen johtajuudesta
Erosin Suomen vastarintaliikkeen johtajuudesta pitkän pohdinnan jälkeen loppukesästä 2012. Päätökseeni vaikuttivat niin henkilökohtaiset kuin järjestöönkiin liittyvät syyt. Eroilmoitustani ei osattu odottaa Suomen tai Ruotsin vastarintaliikkeissä. Seuraajaani Juuso Tahvanaista (ks. Keskeisiä henkilöitä) lukuunottamatta en ollut ilmoittanut asiasta etukäteen kenellekään, en edes liikkeen ruotsalaiselle johdolle. Laadin eroilmoitukseni suljetulle Nordfrontin keskustelufoorumille, josta kirjoitus julkaistiin vastarintaliikkeen verkkosivuilla. Vasta kun ilmoitus oli julkaistu, ilmoitin erostani virallisesti myös liikkeen johtajalle Klas Lundille. Hieman myöhemmin Ali Kaurila otti minuun yhteyttä ja sanoi toivovansa Juuso Tahvanaisesta minua aktiivisempaa johtajaa. Lopullisen eropäätökseni olin tehnyt kesän 2012 aktivistipäivien jälkeen, jolloin aloin tylsistyä liikkeen nimelliseen johtajuuteen. Mielestäni oli typerää näytellä ”kiistatonta johtajaa” totuuden tietäville jäsenille. Järjestö toimi ilman minuakin enkä enää katsonut tarpeelliseksi osallistua johtamiseen edes nimellisesti. Päätökseeni vaikutti myös pysyvä muuttoni Ruotsiin keväällä 2011. Tyttöystäväni oli tuolloin raskaana. Muuttoni jälkeen osallistuin enää harvoin liikkeen toimintaan Suomessa. Kun päätin jättää johtajuuden, minusta oli tullut isä. Katsoin sen velvoittavan minua järjestöjohtajuuttani enemmän. Valitsin Juuso Tahvanaisen uudeksi johtajaksi vain yhdellä perusteella: Hän oli kotoisin Oulusta. Olin ehtinyt tutustua häneen ennen muuttoani Ruotsiin keväällä 2011. Tahvanaisesta tuli Suomen vastarintaliikkeen aktivisti vuoden 2008 lopulla, jolloin olin vielä Yhdysvalloissa hakemassa poliittista turvapaikkaa. Palatessani takaisin Suomeen kesällä 2009 tapasin Tahvanaisen lyhyesti Oulun keskustassa muutamien muiden oululaisten järjestöaktivistien kanssa. Tuolloin hän oli vielä 18-vuotias nuori pitkähiuksinen ja ujolta vaikuttava hevimies, joka kuitenkin vaikutti rehdiltä ja natsiaatteesta vahvasti kiinnostuneelta henkilöltä. Pidin häntä ennen kaikkea uusnatsi-ideologialle vannoutuneena henkilönä, jota monet muut järjestön jäsenet kunnioittivat. Hänestä oli tullut lyhyessä ajassa Suomen vastarintaliikkeen uutissivuston Kansallisen vastarinnan päätoimittaja. Arvelin, että hän onnistuisi johtamisessa minua paremmin. Yksi päällimmäisistä syistä kuitenkin oli, että minun piti nimetä joku seuraavaksi johtajaksi. Kun jätin Suomen vastarintaliikkeen johtajuuden, uskoin edelleen natsismiin, vaikka olin Ruotsissa asuessani alkanut kyseenalaistaa vastarintaliikkeen emojärjestöä. Minua helpotti, ettei järjestön nimellinen johtaminen ollut enää vastuullani eikä minun tarvinnut huolehtia liikkeen menestymisestä. Johtajuuteni jättämisen jälkeen otin puoleksi vuodeksi etäisyyttä liikkeeseen. Etäällä pysyttelyni aikana ruotsalaisjohto alkoi epäillä erakoitumistani liikkeestä. En kirjoittanut natsismia tai vanhoja natseja ylistäviä artikkeleita ja lisäksi lopetin tai ainakin vähensin kirjeenvaihtoa useimpien vankilassa istuvien natsirikollisten kanssa. Tein näin senkin vuoksi, koska halusin olla itsekseni ja tiivis kirjeenvaihto elinkautisvankien kanssa oli alkanut väsyttää minua. Liike ei enää kiinnostanut minua kuten ennen. Tarvitsin omaa aikaa pähkäilläkseni syvemmin Pohjoismaista vastarintaliikettä. Eroilmoituksessani kerroin aikovani keskittyä vastarintaliikkeen toimintaan sen pohjoismaisella tasolla. Väittämä oli valheellinen, sillä liikkeen ruotsalainen johto ei tiennyt eroaikeistani mitään. Heillä ei ollut minulle mitään nimettyä tehtävää tai suunnitelmia. Yllätyksekseni liikkeen johto ei kyseenalaistanut päätöstäni, vaikka rivijäsenet pohtivat, tarkoittiko eroni johtajuudesta myös eroani järjestöstä. Pohjoismainen vastarintaliike eli kuitenkin vasta ajatuksena Klas Lundin mielessä, eikä mitään konkreettisia suunnitelmia sen muodostamiseksi ollut tehty. Aktivistina Ruotsissa
Pohjoismaisten uusnatsien nimismiehenä
Yhdysvalloista en juurikaan ollut yhteyksissä vastarintaliikkeen ruotsalaiseen johtoon ja kuulin vain harvoin Magnus Södermanista tai Kristian Nordvallista. Ensitapaamiseni Klas Lundin kanssa järjestön juhannusjuhlilla oli jäänyt vaisuksi enkä ollut sen jälkeen ollenkaan varma, miten yhteistyömme jatkuisi Ruotsin vastarintaliikkeen johdon kanssa. Asia ei mielestäni saanut silloinkaan selvyyttä, kun Suomen vastarintaliike virallisesti perustettiin loppuvuodesta 2008. Kun palasin takaisin Yhdysvalloista Suomeen kesäkuussa 2009, aloin nähdä pitkäaikaisen unelmani uusnatsiliikkeen jäsenyydestä pirstaloituvan. Mikko Haapakoski ja Ali Kaurila jättivät minulle vain rajallisen vaikutusvallan verkkosivujen materiaalin tuottamisessa. Mikään ei viitannut siihen, että edes Ruotsin vastarintaliike olisi säilyttänyt mielenkiintonsa minua kohtaan. Olin valmis heittämään hanskat tiskiin ja luopumaan suunnitelmistani aktiivisena jäsenenä vastarintaliikkeessä. Aloin suunnitella matkustavani Saksaan ja tapaavani siellä vanhoja tuttaviani äärioikeistosta. Saksaan matkustamisen taustalla ei kuitenkaan ollut minkäänlaista ajatusta uudesta järjestöstä. Kaksi viikkoa karkotukseni jälkeen Klas Lund kuitenkin soitti minulle ja pyysi vierailemaan luonaan. ”Ole täällä ainakin kuusi päivää, niin ehdimme keskustella järjestöstä.” Puhelinsoitto sai minut luopumaan ajatuksistani. Tuosta puhelinsoitosta ja tapaamisesta lähtien aloin nauttia luottamusta ja kunnioitusta Ruotsin vastarintaliikkeessä. En vielä osannut aavistaa, että minusta tulisi yksi Klas Lundin luotetuista. Johtajan päämajassa
Kun olin tavannut lyhyesti Magnus Södermanin kanssa Tukholmassa, lähdin Emil Hagbergin kyyditsemänä Klas Lundin luokse Skaraan, Länsi-Götanmaalle. Lähestyessämme Lundin kotipaikkaa Hagberg sanoi hieman humoristisen oloisesti: ”Pian olemme perillä Johtajan päämajassa.” Lund nautti järjestössä suurta kunnioitusta VAM-menneisyytensä vuoksi ja häntä pidettiin natsivallankumouksen edelläkävijänä. Järjestön jäsenet antoivat kuvan kiistämättömästä johtajasta, jolle monet olivat antaneet uskollisuusvalan. Hagberg oli yksi valan tehneistä. Näin hän kuului heihin, joilla oli aina vapaa pääsy Lundin luokse. Seuraavina päivinä todistin Hagbergin ja Lundin välistä syvää luottamusta ja kunnioitusta toisiaan kohtaan. Joskus Lund opasti Hagbergiä isällisesti tämän epäkohteliaissa pöytätavoissa ja sopimattomista vitseistä päämajan vieraita kohtaan. Hagbergin puutteista huolimatta Lund piti häntä sopivimpana henkilönä ottamaan jonakin päivänä järjestön johtamisen hoidettavakseen. Lund oli kerran todennut Södermanille, ettei järjestö olisi mitään ilman Hagbergin panosta. En saattanut uskoa, että saisin oppia Klas Lundilta henkilökohtaisesti järjestön johtamisesta. Samanlaista kunniaa ei ollut langennut kenellekään muulle. Hän selitti rauhallisesti ja hiljaisella äänellä: ”Ensimmäinen neuvo, jonka annan sinulle, on: ’Älä ystävysty aktivistien kanssa tai kutsu heitä koskaan kotiisi.’” Hän täsmensi neuvoa esimerkillä: ”Victor oli aktivistimme, joka petti meidät. Hän oli ahdistellut Hagbergin tyttöystävää. Kun annoimme hänelle opetuksen, hän alkoi puhua minusta pahaa. Olin kutsunut hänet kerran kotiini.” Minulle selvisi, että järjestön jäsenille täytyi antaa kuva etäällä olevasta ja mystisestä johtajasta, jonka vain harvat tunsivat. Monet vuosia mukana olleet jäsenet eivät olleet koskaan päässeet juttelemaan Klas Lundin kanssa. Toinen neuvo koski oikeutta nostaa palkkaa järjestön johtamisesta. Lund ei kannattanut töissäkäymistä vastarintaliikkeen ulkopuolella. Hän perusteli asiaa sillä, että auktoriteettiasema heikkenee: ”Jos olet vastarintaliikkeen johtaja, menemällä töihin hyväksyt sen, että joku on työnantajasi ja hänellä on asema yläpuolellasi. Vastarintaliikkeen johtaja ei käy töissä, järjestö on hänen työpaikkansa.” Lund kertoi Ruotsin vastarintaliikkeen maksavan hänelle 7 000 Ruotsin kruunun eli noin 740 euron kuukausipalkan. Hän kehotti minua muodostamaan Suomen vastarintaliikkeestä jäsenmaksuihin perustuvan järjestön. ”Aktivistien tulisi maksaa palkkasi järjestön johtamisesta”, Lund neuvoi. Tiesin, etten epäsuosittuna johtajana voisi koskaan nostaa kuukausipalkkaa, joten en ottanut sitä puheeksi Suomen vastarintaliikkeen sisäisissä kokouksissa. Järjestöllä tuskin olisi ollut varaakaan maksaa minulle. Klas Lundin viimeinen neuvo koski turvallisuutta jäsenasioissa. Hän neuvoi, ettei järjestöön koskaan tulisi ottaa kaveriporukoita jäseniksi. ”He perustavat ajan myötä omia ryhmiään ja horjuttavat järjestön rakennetta ja johtoa. Näin on käynyt kaksi kertaa Ruotsin vastarintaliikkeessä”, hän kertoi. Näillä kahdella kerralla Lund viittasi järjestössä vuosina 1999 ja 2003 tapahtuneisiin vallankaappausyrityksiin. Loput neuvot koskivat uusnatsi-ideologiaa ja niin sanottujen strasserilaisten jäsenten karkottamista järjestöstä. Ymmärsin kuitenkin, että jos heidät olisi karkoitettu Suomen vastarintaliikkeestä, se olisi tarkoittanut järjestön loppua. Ennen lähtöäni johtajan päämajasta Lund järjesti vielä grillijuhlat. Juhlijoita tuli jälleen Tukholmasta ja Göteborgista. Illalla katselin kuistilta juhlintaa ja aloin totutella ajatukseen, että ruotsalaiset olivat hyväksyneet minut osaksi järjestöä. Tunsin olevani Ruotsissa enemmän kotonani kuin Suomessa. Kun lähdin Lundin luota, aloin jo suunnitella seuraavaa matkaa ruotsalaisjohdon ytimeen. Järjestöaktivistina Ruotsissa
Lokakuun 2009 lopulla kävin jälleen Ruotsissa. Minut oli kutsuttu Göteborgissa järjestetyille aktivistipäiville puhujaksi. Odotukseni olivat korkealla, sillä se oli ensimmäinen esiintymiseni järjestön sisäisessä tapahtumassa. Lensin Saksasta suoraan Göteborgin lentokentälle, josta liikkeen johtoon kuulunut Mattias Harlin haki minut. Vastarintaliikkeen ruotsalaisia jäseniä kiinnosti suomalaisen johtajan esiintyminen, joten jouduin ennen puhettani usean jäsenen haastateltavaksi. Jututtamani jäsenet olivat erityisesti kiinnostuneita ajastani ja vankeudestani Yhdysvalloissa, jonka halusin jo itse unohtaa. Toisin kuin Suomessa, yksikään ruotsalainen jäsen ei pakolaistaustastani huolimatta epäillyt kykyjäni liikkeessä. Se tuntui hyvältä ja lisäsi entisestään haluani sitoutua Ruotsin vastarintaliikkeeseen. Suomalaisen järjestön muu johto ei kuitenkaan katsonut hyvällä Ruotsissa oleskeluani. Haapakosken mielestä matkusteluni ja oleskeluni Ruotsissa haittasivat Suomen vastarintaliikkeen julkisuuskuvaa. ”Aktivistit ihmettelevät missä liikkeen johtaja on, kun et edes osallistunut järjestön kuukausitapaamiseen Helsingissä”, hän arvosteli eräässä puhelinkeskustelussamme. Kaurilan ja Haapakosken mielestä en ollut riittävän aktiivinen. Minulle oli epäselvää, mitä muuta Suomen järjestön johtokunnan jäsenet minusta halusivat. Kun Ruotsin aktivistipäivien puheenvuoroni koitti, huomasin pian keränneeni 80-päisen yleisön huomion. Aloitin puheeni kertomalla varovaisesti taustastani uusnatsiliikkeessä ja siirryin lopulta pitämään palopuhetta juutalaisten salaliitosta. Olin Ranskan vierailuni aikana tavannut tunnetun antisemitistisen kirjailijan Hervé Ryssenin, jonka oppeja siteerasin puheessani. Pidin Ryssenin ajatuksia juutalaisten maailmansalaliitosta kiehtovina ja jossain määrin ennennäkemättöminä. Hän oli yhdistänyt juutalaisvastaiseen propagandaansa pari vuosisataa vanhoja väitteitä antisemitistisestä venäläisestä väärrennösteoksesta Siionin viisaitten pöytäkirjoista, jonka väitetään kuvaavan juutalaisten maailmanvalloitussuunnitelmia. Kirjojensa avulla Ryssen uskoi todistaneensa, että Siionin viisaitten pöytäkirjojat pätevät edelleen 2000-luvulla. ”Juutalainen mafia oli soluttautunut yhteiskuntiimme”, oli Ryssenin viesti, jonka toimitin puheessani eteenpäin Ruotsissa. Puheeni villitsi järjestön jäseniä siinä määrin, että monet taputtivat seisaaltaan. Heti sen jälkeen tiesin voittaneeni jäsenistön ja johtajien suosion. Ei ollut epäilystäkään, ettenkö olisi ollut vastarintaliikkeen vannoutunut jäsen. Myöhemmin samassa kokouksessa Klas Lund ilmoitti niin sanotun Pohjoismaisen vastarintaliikkeen perustamisesta ja sen päällimmäisestä tarkoituksesta luoda Pohjoismainen natsivaltio. Lundin ilmoitusta oli odotettu kauan ja sitä pidettiin järjestön ensimmäisenä kunnollisena ideologisena päämääränä. Puheessaan hän kertoi, kuinka valtion tulisi muodostua keskenään samankaltaisista hallinnoista koostuvista Pohjoismaista. Hän myös ehdotti, että Baltian maat liitettäisiin samaan järjestelmään. Suosionosoituksista huolimatta Lundilta kesti vielä kolme vuotta ennen kuin hän pani toimeen suunnitelmansa. Tässä vaiheessa Pohjoismainen vastarintaliike eli suunnitelmana ruotsalaisen johtajan mielessä. Myöhemmin sain tietää, että Lund empi suunnitelman toteuttamista, koska epäili suomalaisten jäsenten valmiutta luopua isänmaallisesta nationalismista. Kansallissosialismissa on ääri-isänmaallisia piirteitä, mutta ennen kaikkea natsismi kehottaa rotunationalismiin, jossa rotu menee isänmaan edelle. Erityisesti uusnatsismissa rotua pidetään kansaa ja isänmaata suurempana kokonaisuutena, sillä koko valkoisen rodun katsotaan olevan kuoleman partaalla. Puhuin itsekin natsismin tehtävästä pelastaa rotu eikä vain yksittäistä kansaa. ”Ilman rotua ei ole kansaakaan” oli ajatuksieni kulmakivi. Olin valmis luopumaan isänmaallisesta nationalismista, jos siten pystyi pelastamaan valkoisen rodun. Klas Lundin mielestä nationalismi takertui pahimmillaan ikivanhoihin kiistoihin ja kansalliseen itsekkyyteen. Hän kertoi, kuinka esimerkiksi tanskalaiset äärinationalistit suhtautuvat Ruotsiin. ”He ovat meille ruotsalaisille vieläkin katkeria. Heidän kanssaan on hankala tehdä yhteistyötä”, Lund kertoi kohtaamistaan vaikeuksista tanskalaisten kanssa. Isänmaallinen nationalismi, jota höystettiin ”talvisodan hengellä” ja ryssävihalla, löysi kannattajakuntansa useammasta Suomen vastarintaliikkeen jäsenestä. Jos Klas Lund oli oikeassa jossakin, niin juuri tässä. En kertaakaan ottanut isänmaallisuudesta luopumista puheenaiheeksi järjestössä. Ehdotusta tämän aatteen hylkäämisestä olisi pidetty pyhäinhäväistyksenä. Talvisodan hengestä ja ryssävihastakaan ei haluttu luopua. Kokeilin kepillä jäätä kirjoittamalla artikkelin, joka tulkittiin Venäjä-mieliseksi. Artikkelissani kehotin suomalaisia ja venäläisiä uusnatseja tiivistämään välejään, mikä nosti useamman jäsenen selkäkarvat pystyyn. Ali Kaurila sanoi viimeisen sanan artikkelin julkaisemista vastaan. Hän kertoi tuntevansa monia jäseniä, jotka eivät hyväksyisi Venäjä-myönteisiä kannanottoja. Kaurila vetosi hänen ja muiden jäsenten tuntemaan ryssävihaan ja muistutti sodissa kaatuneista sukulaisista. Kirjoitustani pidettiin loukkaavana ja hyökkäyksenä sodissa kaatuneiden muistoa kohtaan. Aktivistipäivien jälkeen minun oli määrä siirtyä tulevan avopuolisoni luokse Taalainmaalle. Hän oli Ruotsissa asuva yhdysvaltalainen. Olimme tavanneet internetin välityksellä aiemmin samana vuonna, kun olin vielä Yhdysvalloissa John de Nugentin luona. Karkotukseni jälkeen pidimme silloin tällöin yhteyttä toisiimme, kunnes tapasimme Ruotsissa. Minun oli tarkoitus auttaa häntä muuttamaan takaisin Yhdysvaltoihin, mutta se ei lopulta onnistunut pian alkaneen suhteemme vuoksi. Taalainmaalla oleskellessani osallistuin neljän viikon ajan vastarintaliikkeen aktiviteetteihin. Opin tuntemaan henkilökohtaisesti eräitä tunnettuja Taalainmaan uusnatseja ja sain lähemmän kosketuksen jäsenistön ajatusmaailmaan. Monet eivät olleet juurikaan kiinnostuneita ideologisista kysymyksistä vaan järjestön tarjoamasta mahdollisuudesta suoraan toimintaan. Tällainen ajattelu korostui erityisesti katuaktivismin aikana, jolloin yhteenottoja antifasistien tai järjestön sanomasta eri mieltä olevien kanssa pidettiin mahdollisina. Taalainmaan aktivistijohtaja Pär Sjögren (ks. Keskeisiä henkilöitä) pahoitteli minulle myöhemmin, etteivät he olleet riittävän aggressiivisia: ”Et sitten päässyt osallistumaan yhteenkään verilöylyyn.” Rehellisesti sanottuna olin helpottunut, etten ollut ollut mukana tappelussa. En ollut muiden aktivistien tavoin kokenut katutappelija. Sjögrenin odottamassa verilöylyssä olisin luultavasti jäänyt armottomasti alakynteen. Tiesin hänen retoriikkansa ja pahoittelujensa olevan osa järjestön ajatusta ”radikaalista taistelusta”. Sjögrenin kaltaiselta järkälemäiseltä katutappelijalta en voinut odottaa mitään muutakaan. Seuraavaa verilöylyn mahdollisuutta haettiin vastarintaliikkeen Tukholmassa järjestämästä mielenosoituksesta marraskuun lopulla. Mielenosoituksen sanottiin kunnioittavan taistelussa kaatunutta kuningasta Kaarle XII:a. Tapahtumalla oli pitkät perinteet ja sitä oli totuttu pitämään maan uusnatsien yhtenä suurimpana kokoontumisena. Sen myös toivottiin tiivistävän ruotsalaisten ja suomalaisten järjestöjäsenien yhteistyötä. Ruotsin vastarintaliike toivoi siinä apuani ja pyysi pitämään puheen. Järjestö kertoi luottavansa minuun riittävästi, jotta saatoin saada roolin Pär Öbergin rinnalla toisena puhemiehenä. Ääni väristen astelin mielenosoitusjoukon eteen. Satoja vastamielenosoittajia oli kerääntynyt katujen varsille viheltämään ja toistelemaan rasisminvastaisia iskulauseita. Pidin heitä säälittävinä, sillä olin itse kuitenkin rotuani palveleva vastarintamies. Reilun viiden minuutin puheessani toistelin järjestön sanomaa yhteisestä taistelusta ja kansojemme oikeudesta käydä vapaustaistelua vihollisia vastaan. Päätin puheeni lopulta natsitervehdykseen ja kolminkertaiseen ”hell seger” -huutoon. Olin esittänyt puheeni järjestön oppien mukaisesti ja taannut Ruotsin vastarintaliikkeessä nauttimani luottamuksen jatkuvuuden. Vastoin järjestön aktivistien toiveita mielenosoitus ei päätynyt verilöylyyn eikä koko aikana tapahtunut edes pientä nujakkaa. Sjögren taputti olalleni hyvin pidetystä puheesta ja sanoi: ”Et vieläkään päässyt kylpemään veressä…” Kansainvälisenä yhteyshenkilönä
Ruotsin vastarintaliikkeen joulukuun 2009 johtajakokouksessa Magnus Söderman ehdotti, että minut nimitettäisiin järjestön kansainväliseksi yhteyshenkilöksi. Hän muistutti henkilökohtaisesti tuntemistani äärioikeistojohtajista, kuten David Dukesta ja Manfred Roederista. Terrorismirikoksista tuomittu Roeder osallistui kunniavieraana järjestön aktivistipäiville Göteborgissa. Otin suurella kunnialla tehtävän vastaan. Käytännössä tehtävä tarkoitti vastarintaliikeen edustamista ulkomailla, uusien yhteyksien luomista, järjestöjen välistä viestintää ja vastarintaliikkeen englanninkielistä uutisointia, joista jälkimmäinen jäi muutamaan radiohaastatteluun. Tehtävä osoittautui melko helpoksi, sillä yhteydet olivat jo olemassa ja tuolloin vastarintaliikkeeseen ottivat yhteyttä vain harvat ulkomaalaiset uusnatsit. Järjestö oli erityisen kiinnostunut saamaan julkisen tunnustuksen David Dukelta. Mahdollisuus tunnustukseen avautui, kun lähdin tapaamaan häntä Zell Am Seen vuoristokylään Itävaltaan maaliskuussa 2010. Keskusteluissamme Duke kertoi tietävänsä Ruotsin vastarintaliikkeestä, muttei pitänyt sen väkivaltaisesta asenteesta. Hän yritti parhaansa mukaan irtisanoutua rasistisesta väkivallasta, johon hänen johtamansa klaani oli 1970-luvulla yhdistetty. Duke kertoi, ettei voisi tunnustaa julkisesti kannattavansa järjestöä, joka käyttää tilaisuuksissaan väkivaltaa. Hän suostui kuitenkin antamaan radiohaastattelun Ruotsin vastarintaliikkeelle. Vielä vuosia myöhemmin järjestö yritti saada tunnustuksen Dukelta, kunnes lopulta lannistui entisen klaanijohtajan välinpitämättömyyteen. David Duken kosiskelujen jälkeen lähdin saman vuoden kesäkuussa pitämään puhetta espanjalaisen revisionistisen kirjastohoitajan Pedro Varelan puhujatilaisuuteen. Järjestöä ei sinänsä kiinnostanut kirjastohoitajan tunnustus, vaan Klas Lund ja Magnus Söderman pitivät matkaani Barcelonaan osoituksena sitoutumuksestani tehtävään. ”Ehkä he perustavat puheesi jälkeen espanjalaisen vastarintaliikkeen”, Lund vitsaili. Tehtävälleni omistautuneena esitin espanjalaiselle yleisölle Ruotsin vastarintaliikkeen videoita. Osa yleisöstä suhtautui videoihin oudoksuen, jolloin Varela katsoi paremmaksi keskeyttää niiden esittämisen. Tilaisuuden päätyttyä Varela kertoi minulle, ettei hän tai hänen yleisönsä olleet uusnatseja. Matkan jälkeen yhteydenpitomme päättyi. Vastuullinen tehtävä jäi kuitenkin lyhytaikaiseksi, kun järjestössä tapahtui odottamaton käänne loppuvuodesta 2010. Tehtävä unohtui kokonaan muiden sotkujen alle, eikä siitä enää keskusteltu järjestössä oloni aikana. Vastarintaliike ajautui pitkäaikaiseen kriisiin, joka oli hajottaa järjestön sisältäpäin. Kriisin seuraukset vaikuttavat liikkeessä edelleen ja ne on haluttu pitää tiukasti salassa sekä järjestön jäseniltä että sen ulkopuolisilta tahoilta. Yöpakkasia
Magnus Södermanista oli tullut hyvä ystäväni Ruotsin vastarintaliikkeessä. Pidin häntä taitavana puhujana ja kirjoittajana. Lisäksi hän oli järjestön ehdoton propagandisti. Meitä sitoi yhteinen tuttavuutemme Richard Scutariin ja moniin Arjalaisten kansakuntien jäseniin. Söderman oli vuosia aiemmin, ennen liittymistään vastarintaliikkeeseen vuonna 2004, ollut Arjalaisten kansakuntien virallinen edustaja Ruotsissa. Välillämme vallitsi syvä luottamus, jonka vuoksi yhteistyömme toimi. Olimme myös kirjoittamassa yhteistä teosta rasistisen liikkeen idolista Richard Scutarista. Niinpä en osannut odottaa, että juuri Söderman tulisi järkyttämään Ruotsin vastarintaliikkeen tasapainoa joulukuussa 2010. Sain tietää järjestön ”yöpakkasina” tunnetusta tapauksesta vasta, kun hätääntynyt Klas Lund soitti minulle. ”O-onko Söderman soittanut sinulle?” hän kysyi. Kun vastasin kieltävästi, Lund selitti vaitonaisesti järjestössä vallitsevasta ongelmasta, jonka Söderman oli aiheuttanut. En aivan ymmärtänyt ongelman ydintä, vaikka Lund kertoi, että tämä oli aikeissa lähteä järjestöstä erään toisen johtohahmon kanssa. Hän neuvoi minua välttämään yhteydenpitoa Södermaniin, kunnes ongelma oli ratkaistu. Pian Lundin puhelinsoiton jälkeen Pär Öberg soitti minulle samasta asiasta, mutta neuvoi olemaan huolestumatta. Ongelman vakavuus selvisi minulle vasta, kun lähdin tapaamaan Klas Lundia Skaraan. Tärisevä järjestöjohtaja tuli hakemaan minua Skaran rautatieasemalta kireänä pakkasiltana. Kun näin järkyttyneen oloisen Klas Lundin, tiesin ongelman olevan kerrottua suurempi. Hän ei halunnut puhua tapahtuneesta ennen kuin seuraavana päivänä. Lund aloitti sanomalla: ”Et voi koskaan kertoa tästä kenellekään. Tämä on kovin henkilökohtaista.” Tupakkaa samalla polttanut Lund jatkoi: ”Söderman on petturi. Hän ja David Eljas [johtokunnan jäsen] halusivat siirtää minut järjestön johdosta. Söderman halusi nousta johtajaksi.” Lundia lisäksi huolestutti, että tieto leviää järjestössä. ”Söderman ja Eljas ovat keränneet ympärilleen pienen porukan, jota he ovat kuukausia manipuloineet minua vastaan.” Klas Lundin kertomus vallankaappausyrityksestä järkytti minua Södermanin ystävänä ja vastarintaliikkeen uskollisena jäsenenä. En voinut uskoa, että kukaan olisi halunnut syöstä Lundin vallasta. Hän selitti, ettei vallankaappaus onnistunut, sillä ehdotus ei saanut enemmistön kannatusta viisihenkisessä johtokunnassa. ”Fredrik Vejdeland… Hänestä olin hyvin huolestunut”, Lund sanoi ja jatkoi, ”viime hetkellä Pär Öberg sai hänet muuttamaan mielensä siirtämisestäni pois järjestön johtajuudesta.” Huolimatta niukasta voitostaan Lund oli edelleen huolissaan tulevasta: ”Ennen pitkää he alkavat haalia muita jäseniä pois järjestöstä.” Hän sanoi, että vallankaappaus olisi onnistunut, jos salaliittolaiset olisivat kääntäneet aktivistiryhmien johtajat puolelleen. ”Siihen he eivät kuitenkaan olleet tarpeeksi älykkäitä”, Lund huokaisi. Magnus Södermanin ja David Eljaksen uskottomuus aiottiin pimittää jäseniltä. Vallankaappausyrityksestä tuli tarkoin varjeltu salaisuus. ”Jäsenillemme kerromme, että Söderman ja Eljas lähtivät liikkeestä henkilökohtaisista syistä”, Klas Lund sanoi ja kehotti minua kertomaan saman suomalaisille jäsenille. Seuraavina kuukausina Lundin pelko vallankaappausyritykseen osallistuneiden mukana lähtevistä jäsenistä toteutui. Monet pitkäaikaiset jäsenet erosivat liikkeestä ja liittyivät kilpaileviin äärioikeistolaisiin järjestöihin tai puolueisiin. Tilanteesta vihastunut Klas Lund tiuskaisi: ”Hyvä, että heikoimmat lähtevät nyt! Myöhemmin he olisivat vain aiheuttaneet lisää ongelmia!” Kun muutin Ruotsiin keväällä 2011, Klas Lund ja Pär Öberg uskoivat, että se edistäisi järjestön toimintaa. Myös Lund muutti syrjäisestä Skaran kylästä Örebron läänin ja Taalainmaan rajalla sijaitsevaan Grängesbergin pikkukylään. ”Nyt koko järjestön johto asuu lähellä toisiaan”, Lund iloitsi. Aloin kuitenkin huomata, ettei järjestö ollut toipunut vallankaappausyrityksestä. Liikkeessä vallitsi Södermanin lähdön jälkeen tyhjiö, jota kukaan ei ollut täyttänyt eikä täyttämässä. Järjestö polki paikallaan eikä enää vaikuttanut entiseltään. Kun olin eronnut Suomen vastarintaliikkeen johtajuudesta kesällä 2012, tein järjestön sääntöjä rikkovan päätöksen. Sen johdosta aloin lopulta epäillä järjestöä, johon olin intohimoisesti halunnut kuulua. Natsivallankumouksen kattojärjestö Kun muutin Ruotsiin keväällä 2011 ja ryhdyin järjestön täysipäiväiseksi aktivistiksi, liikkeen ulkopuolisilta pimitetyt tiedot alkoivat paljastua minulle. Ruotsin vastarintaliikkeessä ulkopuolisilta suojeltiin ja varjeltiin yksityiskohtaisia tietoja jäsenmäärästä, strategioista ja suunnitelmista natsivallankumouksen toteuttamiseksi. Klas Lundin mielestä pohjoismainen vallankumous tarvitsi kattojärjestön. Sellaista alettiin puuhata Ruotsissa jo lokakuussa 2009. Pohjoismainen vastarintaliike muodostettiin lopulta samalla kun Tanskan vastarintaliike perustettiin heinäkuussa 2013. Suunnitelmat kattojärjestön perustamisesta olivat viivästyneet vallankaappausyrityksen jälkeen aina loppuvuoteen 2012 asti. Tanskan vastarintaliikkeen perustamisella haluttiin osoittaa liikkeen menestystä ja irvailla järjestöstä lähteneille entisille jäsenille. Toisaalta Klas Lundin mielestä Pohjoismainen vastarintaliike tarvitsi vähintään neljä maata, joissa se toimisi aktiivisesti. Hän ei uskonut, että Ruotsin ja Suomen vastarintaliikkeet olisivat kahdestaan voineet muodostaa Pohjoismaisen kattojärjestön. Toisaalta Pohjoismainen vastarintaliike, kuten Klas Lund asian talvella 2013 ilmaisi, ei olisi mitään ilman Suomen vastarintaliikettä. Pohjoismainen vastarintaliike perustettiin kahta tarkoitusta varten. Sen ensimmäinen tarkoitus on olla Pohjoismaissa toimivien vastarintaliikkeiden ylin valvova auktoriteetti. Kattojärjestön johtoon kuuluvat Klas Lundin lisäksi Suomen, Norjan ja Tanskan järjestöjohtajat. Pohjoismaisen vastarintaliikkeen toinen tarkoitus on panna Pohjoismaissa samanaikaisesti alulle natsivallankumous. Vallankumouksen jälkeen sen johtajista muodostettaisiin pohjoismaisen natsivaltion uusi eliitti. Pohjoismainen Vastarintaliike on nimestään huolimatta yhtä kuin Ruotsin vastarintaliike. Kattojärjestön painopiste on vahvasti Ruotsin vastarintaliikkeessä, sen väkivaltaisissa taustoissa ja kulttihenkilön roolista nauttivassa Klas Lundissa. Juuri vastarintaliikkeen militantti uusnatsismi houkuttelee nuoria liittymään järjestöön, ja sellaisia liike myös mielellään ottaa vastaan. Klas Lund kertoi minulle myöhemmin, että liikkeen nuoria jäseniä on helpompi kouluttaa fanaattisiksi uusnatseiksi. kuin vanhoja. ”He kyseenalaistavat liikaa järjestön päämääriä”, hän sanoi. Uudelleenjärjestäytyminen
Vallankaappausyrityksen jälkeen Klas Lund halusi tehdä Ruotsin vastarintaliikkeessä merkittäviä muutoksia valtakunnanjohdon jäsenmäärään. Muutokset koskivat vain Ruotsia. Lund ei enää halunnut nostaa valtakunnanjohtoon muita itsensä ja kahden muun luottojäsenen lisäksi. Sen sijaan hän halusi tiivistää yhteistyötä liikkeen aktivistijohtajien kanssa, jottei järjestössä pääsisi tapahtumaan heidän tukemaansa vallankaappausta. Useat liikkeen johtavat jäsenet pitivät Klas Lundia syrjäytyneenä erakkona. joka asui yksin länsigötanmaalaisella maatilalla Skarassa. Lund tiesi näistä ajatuksista ja muutti äitinsä avustuksella Örebron läänin ja Taalainmaan rajamailla sijaitsevaan Grängesbergin pikkukylään kesällä 2011. Muutollaan Klas Lund halusi lisätä näkyvyyttään järjestössä ja käynnistää pitkäaikaiset suunnitelmat toiminnan keskittämiseksi Taalainmaalle. Lund piti aluetta suosiollisimpana maaperänä toiminnan kehittämiselle. Taalainmaalla Ruotsin vastarintaliikkeen toiminta oli aktiivisinta, ja siellä vaikutti myös liikkeen suurin aktivistiryhmä. Lisäksi aluetta pidettiin periruotsalaisena tyyssijana kulttuurillisesti merkittävän taustansa puolesta. Klas Lundin ja järjestön kakkosmieheksi nousseen Pär Öbergin lisäksi Taalainmaalla asuvat myös luotetut sisäpiiriläiset ja muun muassa pahoinpitelyistä tuomitut aktivistijohtajat Emil Hagberg ja Pär Sjögren. Pian Ruotsiin muuttoni jälkeen Pär Öberg kertoi tarkemmin Ruotsin vastarintaliikkeen suunnitelmista Taalainmaalla. ”Haluamme luoda samalla tavalla ajattelevien yhteisön”, Öberg avasi aihetta. Hän kertoi kuinka tärkeää oli, että mahdollisimman moni jäsen asui lähellä toisiaan, mielellään saman kadun varrella. ”Voimme katsoa toistemme perään ja huolehtia lapsistamme”, Öberg lisäsi. Hän halusi minunkin muuttavan Etelä-Taalainmaalle, jossa hän itse asui ja jonne myös Emil Hagberg oli muuttamassa perheineen. Pidin natsiyhteisön perustamista hyvänä ajatuksena, mutta käytännön syistä en harkinnut vakavasti muuttamista. Olimme avovaimoni kanssa juurtuneet kotipaikkaamme. Lisäksi avovaimoni lapsien hänen aikaisemmasta avioliitostaan oli helpompi käydä päivähoidossa ja esikoulussa tutussa ympäristössä. Meidän ei kannattanut myydä taloamme, jotta olisimme voineet muuttaa syrjäisemmälle Etelä-Taalainmaalle reilun parin tunnin ajomatkan päähän. Öberg halusi nimenomaan heidän osallistuvan yhteisön perustamiseen, jotka myös aikoivat asettua alueelle. Koska en avovaimoni kanssa suunnitellut sellaista, en myöskään osallistunut suunnitteluun. Sittemmin Ruotsin vastarintaliikkeen toiminta Taalainmaalla on keskittynyt sunnansjöläiseen pikkukylään, jonne ovat muuttaneet esimerkiksi Emil Hagberg ja Norjan vastarintaliikkeen johtaja Haakon Forwarld. Yhteisöön soluttautumisen tarkoituksena, kuten Öberg minulle kuvaili, oli aivopestä paikallinen väestö natsimyönteiseksi. ”He tarvitsevat jatkuvaa läsnäoloamme, jotta oppisivat tuntemaan meidät”, Öberg tähdensi. Muutama vuosi myöhemmin Pär Öberg onnistui soluttautumaan Ludvikan kunnanvaltuustoon. Klas Lund seurasi hiljaa sivusta, kun hänen järjestönsä vahvistui Taalainmaalla. Erään vierailuni aikana talvella 2013 Lund ravasi edestakaisin talonsa käytävällä. Hän pohti miten hänen olisi käynyt, jos vallankaappaus järjestön sisällä olisi onnistunut. ”Kaikki näkevät nyt, että järjestömme on täällä. Meistä on tullut vahvempia Södermanin petoksen jälkeen. Kukaan ei enää epäile onnistumistamme.” Rivit rakoilevat
Kesään 2012 saakka olin vakaasti kansallissosialismia kannattava uusnatsi ja aktiivinen Pohjoismaisen vastarintaliikkeen jäsen. Olin uskonut järjestön periaatteisiin ja sen päämääriin enkä siihen saakka ollut kyseenalaistanut järjestön näkemyksiä tai tavoitteita. Olin vastarintaliikkeen johtajien läheinen ystävä, ja minua pidettiin rehellisenä ja avoimena kansallissosialistina. Vuosien aikana olin oppinut tuntemaan Klas Lundin henkilökohtaisesti melko hyvin. Muiden uskollisten jäsenten tavoin olin pitänyt häntä erehtymättömänä ja kaikkivoipaisena johtajana. En ollut koskaan kuvitellut olevani eri mieltä Lundin kanssa järjestöä ja uusnatsismia koskevissa asioissa. Mitä enemmän vietin aikaa Klas Lundin kanssa, sitä enemmän aloin nähdä hänen varjelluimpia puoliaan. Eräs niistä oli hänen syväluotaava, asioiden loputtomalta vaikuttava pohtimisensa, joka sai hänet vaikuttamaan mitäänsaamattomalta unelmoijalta. Lisäksi Lund oli olemukseltaan hyvin epävarma, mikä suututti ja raivostutti hänen lähellään olleita ihmisiä. Epävarmuus tuli parhaiten esille esimerkiksi silloin, kun Klas Lundin oli määrä pitää luentoja järjestön jäsenille. Hän saattoi perua luentojaan viime hetkellä omituisilta kuulostaneiden tekosyiden varjolla. Joskus Lund kertoi, että hänen autonsa oli hajonnut ennen matkantekoa. Joskus hän ei ollut löytänyt luennon ajaksi koiralleen hoitajaa. Todellisuudessa Klas Lund ei ollut saanut puhettaan valmiiksi tai oli tuntenut olonsa liian epävarmaksi esittääkseen sen isommalle yleisölle. Hän oli menneisyytensä vanki, joka nautti eräänlaisesta kulttijohtajan asemasta. Lund varjeli yksityisyyttään huolellisesti eikä halunnut paljastaa lähipiirinsä ulkopuolelle todellista minäänsä. Järjestön sisäisissä tapaamisissa Lund tuli mielellään huomaamatta sisälle ja poistui yllättäen takaovesta sanomatta sanaakaan kenellekään. Lundin johtamattomuus häiritsi muutamia järjestön jäseniä. Kun keskustelin tälläisten jäsenten kanssa, kysyin mikseivät he lähde järjestöstä. Monet olivat miettineet asiaa mutta totesivat keskustelun päätteeksi, ettei Ruotsissa ollut muitakaan radikaaleja natsijärjestöjä johon he voisivat kuulua. Ymmärsin heitä. Tiesin hyvin, ettei Lund oikeasti ollut järjestön kokopäiväinen johtaja. Suurimman osan päivistään hän kulutti harrasteidensa parissa ja ulkoiluttamalla koiraansa. Lund oli hajamielinen haaveilija. Hän nautti huolettomasta ja boheemista elämäntyylistä, mikä ärsytti muita järjestön johtajia. Lundin oma välinpitämättömyys järjestönsä johtajuutta kohtaan oli ehkä suurin syy järjestön sisäiseen vallankaappausyritykseen vuonna 2010. Syksyllä 2015 vastarintaliike kertoi, että Klas Lund on jättänyt johtajuuden ja nimittänyt uudeksi johtajaksi skoonelaisen Simon Lindbergin (ks. Keskeisiä henkilöitä). Lindberg oli entinen kansallissosialistisen rintaman (NSF) aktiivijäsen, joka liittyi Ruotsin vastarintaliikkeeseen Magnus Södermanin suosittelemana keväällä 2010. En kuitenkaan usko, että vallankaappaus liittyy Lundin väistymiseen vastarintaliikkeen johtajuudesta, sillä Lund väläytti minulle jo alkuvuodesta 2013 eroamistaan. Lund perusteli sitä tahdollaan keskittyä Pohjoismaisen vastarintaliikkeen johtamiseen, mutta ei vielä osannut valita uutta johtajaa. Ruotsissa asuessani minulle muodostui selkeä kuva järjestöstä ja sen johtamisesta. Usein minusta tuntui, ettei kukaan johtanut järjestöä vaan sen sisällä vallitsi hallitsematon anarkia. Minua myös häiritsivät järjestön toistuvat varoitukset henkilöistä, joihin ei enää saanut pitää yhteyttä. Useimmiten he olivat liikkeen entisiä jäseniä. Jokaisessa kuukausitapaamisessa heistä keskusteltiin yksityiskohtaisesti tuntikausia ja heidän tekemisistään haluttiin olla perillä. En enää tuntenutkaan yhteenkuuluvuutta Pohjoismaisen vastarintaliikkeen kanssa vaan halusin ottaa siihen etäisyyttä. Kysyin itseltäni, kuinka voisin olla Suomen vastarintaliikkeen johtaja, jos olin alkanut epäillä järjestöä. En epäillyt itse uusnatsiaatetta vaan ainoastaan vastarintaliikettä. Järjestön johtajuus oli ainoa todellinen tekijä, joka edelleen sitoi minua liikkeeseen. Loppukevään ja alkukesän 2012 tarkastelin huolellisesti näkemyksiäni järjestöstä. Minulla ei ollut montakaan järjestöllistä syytä jatkaa Suomen vastarintaliikkeen johtajana. Tunsin myös, että aktiivisuus järjestössä haittasi ja rajoitti yksityiselämääni sekä osallistumistani lapseni kasvattamiseen. Vietin enemmän aikaa kirjoittelemalla artikkeleita, antamalla haastatteluita ulkomaisille uusnatseille sekä tapailemalla johtajia ja punomalla heidän kanssaan juonia natsivallankumouksen toteuttamiseksi kuin vietin perheeni kanssa. Natsismi oli hiipinyt perhe-elämääni, sillä ideologia myös velvoitti elämään perinteisten sukupuoliroolien mukaisesti. Käytännössä avopuolisoni huolehti lapsista ja kodista, kun minä elin järjestöaktivistin elämää. Natsiaatteen ja järjestön kokonaisvaltaisuus alkoi häiritä perhe-elämääni, joten ilmoitin eroavani Suomen vastarintaliikkeen johtajuudesta. Klas Lundin miellyttämiseksi suostuin jatkamaan jäsenenä, mutta en päättävässä elimessä tai aktiivisena jäsenenä. Lund painotti, että voisin jatkaa jäsenenä, vaikka en enää ottaisi aktiivista roolia liikkeessä. Hänen mielestään lopullinen lähtöni järjestöstä olisi herättänyt liikaa kysymyksiä ja ehkä myös yleistä mielipahaa: ”Jos lähdet järjestöstä kokonaan, se voisi luoda huonoa ilmapiiriä. Vihollisemme saattaisivat myös vetää lähdöstäsi omat johtopäätöksensä.” Pidin eroani johtajuudesta jo melko suurena tekona enkä etukäteen tiennyt varmasti, kuinka järjestö suhtautuisi siihen. Halusin, että minut jätetään rauhaan, enkä halunnut olla huomion keskipisteenä. Ennen kaikkea halusin antaa vaikutelman, että olin edelleen mukana, vaikka en ollutkaan aktiivinen jäsen. En halunnut antaa minkäänlaista viitettä siitä, että olin alkanut epäillä liikettä. Pian kaappausyrityksen jälkeen sitä yrittäneistä alettiin levittää huhuja, joissa osan väitettiin olleen pakkohoidossa ja osan pahoinpitelevän vaimojaan. Puheita entisistä jäsenistä esitettiin sellaisessa sävyssä kuin ne olisivat olleet totta. Huhuja levittäneet Klas Lund ja Pär Öberg eivät kertaakaan paljastaneet tietolähteitään tai esittäneet ainuttakaan varteenotettavaa todistetta väitteilleen. Klas Lund totesi, että Magnus Södermanin käytöstä voitiin selittää vain tämän ”juutalaisuudella”. ”Hän näyttää juutalaiselta rabilta ja puhuu kuin juutalainen rabbi”, Lund sanoi minulle totisesti Tuholman aktivistipäivillä keväällä 2011. Puheet alkoivat häiritä minua ja mietin, miksi entisistä jäsenistä levitettiin valheellista tietoa. Kertomukset entisistä jäsenistä olivat yksipuolisia. Liike alkoi Lundin tiukentuneen otteen vuoksi tuntua liian lahkomaiselta. Tunsin, että järjestö pyrki estämään jäsenen henkilökohtaista etenemistä elämässä. Halusin tietää, olivatko entiset jäsenet havainneet samankaltaista. Kun olin eronnut johtajuudesta, pystyin tekemään itsenäisiä päätöksiä. Saatoin ottaa yhteyttä Ruotsin vastarintaliikkeen entisiin jäseniin. Halusin saada heiltä vastauksia mieltäni askarruttaneisiin kysymyksiin, kuten miksi järjestö oli kieltänyt ketään pitämästä heihin yhteyttä. Halusin riskeistä huolimatta selvittää epäilyjäni liikkeen pettureilta. En olisi voinut tehdä sitä, jos olisin edelleen ollut liikkeen johtaja. Minun oli kuitenkin otettava yhteyttä mahdollisimman salassa ja luotettava siihen, etteivät entiset jäsenet puhuisi yhteydenotostani. Elokuussa 2012 päätin soittaa vallankaappausyrityksen aivotyön tehneelle Magnus Södermanille. Soittoni jälkeen sovimme tapaamisesta Tukholmassa. Hän oli yhteydenotostani yllättynyt mutta tyytyväinen. Matkustin Tukholmaan tapaamaan vastarintaliikkeen suurimpana sisäisenä vihollisena pidettyä entistä jäsentä. Tapasimme hänen kotonaan emmekä uskoneet tapaamiseemme liittyvän suoraa uhkaa, joten emme varautuneet varotoimin. Söderman kertoi, että Emil Hagberg oli joskus seisoskellut kavereidensa kanssa hänen kerrostalonsa pihalla ja yrittänyt pitää häntä silmällä ulkopihalta käsin. Söderman arveli, että Hagberg oli todennäköisesti tylsistynyt tarkkailuun, koska oli lopettanut sen kokonaan joidenkin päivien jälkeen. Muuta uhkaavaa käytöstä Söderman ei sanonut kohdanneensa – lukuunottamatta uhkailua internetissä. Juttelimme useita tunteja vastarintaliikkeestä ja aika ajoin palasimme takaisin Södermanin petokseen. ”Vastarintaliikkeen suurin ongelma oli, ettei Klas Lund tehnyt mitään”, hän perusteli turhautumistaan. Söderman kertoi yksityiskohtaisesti, kuinka jäsenet olivat turhautuneet heidän varoillaan elävään Klas Lundiin: ”Hän on yksinkertaisesti laiska.” Lopulta Söderman tarttui minua kädestä ja pahoitteli, että oli haalinut minut liikkeeseen. Söderman oli omien sanojensa mukaan vähentänyt kansallissosialistista retoriikkaa puheistaan ja kirjoituksistaan. Hän kuvaili ajatusmaailmansa olevan lähempänä ruotsalaista nationalismia kuin uusnatsismia. Myöhempien tapaamistemme jälkeen oli kuitenkin ilmeistä, että natsismi edelleen vetosi Södermaniin Hän liittyi myöhemmin uusnatsistiseen ja sittemmin lakkautettuun Ruotsalaisten puolueeseen (SvP). ”Elämäni pahin virhe oli liittymiseni Ruotsin vastarintaliikkeeseen”, hän kuvaili. ”Minun olisi pitänyt kertoa sinulle totuus heti alussa”, hän pahoitteli. Södermanin tapaamisen jälkeen epäilykseni valkenivat minulle. Olin ennen kaikkea pettynyt järjestöön. En kuitenkaan osannut irtaantua, koska pelkäsin jäsenten reaktioita. Odotin vähintään painostusta, jota hieman kohtasinkin erakoituessani liikkeestä. Pahimmillaan ajattelin kokevani pelottelua ja uhkailua, jos vastarintaliikkeen johto olisi epäillyt minun siirtyvän kilpaileviin järjestöihin. Arvelin, että liikkeen jäsenet olisivat saattaneet hyväksyä irtaantumiseni, jos en puhuisi järjestöstä sanaakaan ulkopuolisille tai liittyisi muihin uusnatsijärjestöihin. Ristiriitaiset ja sekavat ajatukset painoivat mieltäni. Mietin hartaasti, mitä tekisin ja päädyin pitämään passiivista mukanaoloa parhaana vaihtoehtona. Jos minun täytyi tavata vastarintaliikkeen jäseniä tai johtoa, menin tapaamaan heitä. Aloin kuitenkin jättäytyä pois myös sisäisistä tapaamisista, mihin järjestön johtomiehet pian kiinnittivät huomiota. Lund kertoi järjestön kakkosmieheksi nousseen Pär Öbergin huolesta loppuvuodesta 2012. ”Öberg uskoo sinun erakoituneen järjestöstä”, Lund kertoi. Uskottelin, ettei heillä ollut syytä olla minusta huolissaan. Vetosin useimmiten yksityiselämän kiireisiin. Lund nyökytteli ja kehotti minua joskus vierailemaan perheineni hänen luonaan. Vierailin perheeni kanssa Lundin kotona pidetyissä pikkujouluissa, jotta täyttäisin hänen toiveensa ja sammuttaisin järjestön epäilyt. Avovaimoni ymmärsi tarpeeni käydä näyttäytymässä Lundille. Hän ymmärsi myös, että halusin osoittaa heille kaiken olevan kunnossa ja että olin perheeseeni keskittynyt mies. Toisaalta en jättänyt avovaimolleni mahdollisuuttakaan kieltäytyä pikkujouluista, koska suhtauduin herkästi järjestön epäilyihin. Hänen poissaolonsa pikkujouluista olisi saatettu tulkita merkiksi jostakin ongelmasta. Järjestön johdolle osallistumisemme pikkujouluihin oli merkki siitä, että olin edelleen mukana. Unohdin Södermanin minulle Tukholmassa minulle antaman varoituksen: ”Jos lähdet, sinun täytyy lähteä anteeksiantamattomalla tavalla, muuten he vain houkuttelevat sinua jäämään. Juuri kun uskot olevasi järjestön ulkopuolella, olet taas sisäpuolella.” Kului kuukausia ennen kuin poissaoloni taas havaittiin. Eräänä kesäisenä lauantaiaamuna liikkeen johtajistoon kuulunut Emil Hagberg soitti ja kysyi, voisiko hän tulla käymään luonani. Suostuin ehdotukseen ja Hagberg sanoi tulevansa parin tunnin sisällä. Pari tuntia muuttui pian neljäksi–viideksi tunniksi, kunnes hän lopulta ilmaantui kotioveni taakse. Hagberg ei tullut yksin vaan hänen mukanaan tulivat myös Klas Lund ja Norjan vastarintaliikkeen johtaja Haakon Forwald. Kutsuin koko johtajiston kotiini ja tarjoilin heille kahvia. Rupatteluhetki arkipäivän askareista sai pian vakavamman sävyn. ”Henrik, mitä sinä olet tehnyt edellisinä kuukausina?” Lund kysyi vakavalla ilmeellä. Ennen kuin ehdin vastata, Hagberg vastasi puolestani lisäkysymyksellä: ”Oletko vielä lenkkeillyt Stefanin kanssa?” Stefan oli järjestöä lähellä oleva vanhempi jäsen, johon olin tutustunut pari vuotta aiemmin. Hölmistyin kysymyksestä ja kerroin lenkkeileväni Stefanin kanssa aina kun se oli mahdollista. Lund muistutti, että Stefanilla oli tapana puhua ohi suunsa järjestön asioista eikä hän aina tyytynyt ylistämään vastarintaliikkeen johtoa. ”Hän kritisoi minua joskus liiankin paljon, enkä usko, että hänellä on kunnollista käsitystä järjestöstämme”, Lund kiteytti huolensa. Hagberg lisäsi, ettei minun pitäisi kuunnella muiden kuin heidän puheitaan vastarintaliikkeestä. Lyhyeksi jääneen kahvipöytäkeskustelun päätteeksi Lund kutsui minut kesän aktivistipäiville Ludvikaan. ”Tule jos sinua vielä kiinnostaa”, hän sanoi ovelta lähtiessään. Olin jo toisen kerran samassa tilanteessa, josta Söderman oli varoittanut minua vuotta aiemmin. Osallistumiseni tarkoittaisi, että olisin jälleen järjestön sisäpuolella, en ulkopuolella. Osallistumattomuuteni taas lisäisi järjestön painostusta minua kohtaan. Viime hetkellä päätin osallistua aktivistipäiville välttääkseni järjestön epäilyt ja lisäpainostuksen. En kuitenkaan tiennyt, että heti aktivistipäivien jälkeen lievempi petokseni paljastuisi Klas Lundille. Olin ennen aktivistipäiviä tahattomasti maininnut Stefanille keskustelusta, jonka olin käynyt järjestön johtajien kanssa. Kertomistani Lundin kommenteista suivaantuneena Stefan oli sanonut eräälle jäsenelle lähtevänsä vastarintaliikkeestä, sillä Lund piti häntä epäluotettavana. Lund kirosi tapahtunutta ja sanoi minun pettäneen hänen luottamuksensa. Tapaus osoitti, kuinka tarkasti liikkeessä noudatettiin puhumattomuuden sääntöä. Tästä alkoi piinaava marraskuulle kestänyt jakso, jonka aikana päätin lopullisesti erota järjestöstä. Tästä yksinkertaisesta tapahtumasta alkoi vielä puolitoista vuotta kestänyt irtaantumiseni uusnatsiliikkeestä ja natsi-ideologiasta, joille vasta nyt olen laittamassa lopullista pistettä. Irti liikkeestä
Loppukesän ja syksyn 2013 aikana pähkäilin irtaantumistani. Välini järjestön johtajiin olivat jäissä juoruamiseni takia. Odotin jonkinlaista ratkaisevaa yhteydenottoa järjestön jäseniltä, mutta he pysyivät vaiti. Marraskuussa päätin itse ratkaista tilanteen kirjoittamalla eroilmoituksen Klas Lundille. Halusin tehdä välini selväksi järjestön kanssa ja aloittaa siitä riippumattoman elämäni uudestaan. Eroilmoitustani ei noteerattu viikkokausiin. En kuitenkaan odotellut malttamattomana reagointia tai elänyt elämääni sen varjossa, vaikka minua kiinnosti, miten ilmoitukseeni suhtauduttin. Yritettäisiinkö minut vielä pitää järjestössä vai päästettäisiinko minut lähtemään? Odottelun aikana kallistuin ajatukseen, että hiljaiselo tarkoitti eroilmoitukseni hyväksymistä. Kolme viikkoa myöhemmin Lund soitti minulle ja kertoi haluavansa tavata minut. Hänen puhelinsoittonsa ja pyyntönsä yllättivät. Tapaamisemme aikana järjestön johtaja kertoi minulle varatuista suurista velvollisuuksista. ”Haluaisimme sinun jatkavan vastarintaliikkeessä”, hän kertoi ja jatkoi: ”Voisit edustaa Pohjoismaista vastarintaliikettä kansainvälisellä tasolla.” Lisäksi Lund oli suunnitellut vastuulleni englanninkielisten verkkosivujen päätoimittajan roolia. Kun kieltäydyin hänen ehdotuksestaan, hän jatkoi itsepintaisesti. Lund osoitti sanoin ja teoin, ettei lähtisi tapaamisestamme tyhjin käsin. Tunsin oloni vaivautuneeksi ja tiesin, että minun täytyi antaa hänelle jotakin häntä miellyttävää. Kerroin työskenteleväni aikaa vievän Rudolf Hess -kirjakäännöksen parissa, jonka vuoksi en voisi keskittyä vastarintaliikkeen toimintaan. Kompromissina hän ehdotti, että pysyisin järjestössä ja kirjoittaisin silloin tällöin historiallisia artikkeleita verkkosivuille. Kiinnostukseni suuntautui jälleen natsiaatteen ja natsi-Saksan historiaan.",book
"Kun Saksa sitten hyökkäsi 1. syyskuuta vuonna 1939
Puolaan, se merkitsi käytännössä toisen maailmansodan alkamista. Sota levisi myös Suomeen. Neuvostoliitto halusi Suomelta maa-
alueita, jotta se voisi paremmin järjestää oman puolustuksensa. Suomalaiset
eivät suostuneet luovuttamaan alueita. Suomessa pelättiin, että suostumalla
vaatimuksiin Neuvostoliitto lopulta miehittäisi koko Suomen. Mannerheim olisi halunnut myöntyä Neuvostoliiton vaatimuksiin
alueluovutuksista. Hän ajatteli, että Suomi ei vielä ollut valmistautunut
sotaan. Mannerheim halusi voittaa aikaa ja varustaa Suomen armeijan
kunnolla sotaa varten. Suomi 
oli 
siirtänyt 
sotilaita 
Neuvostoliiton 
rajalle. Samoin
Neuvostoliiton armeija oli valmiina sotaan. Suomen ja Neuvostoliiton rajalla, Mainilan kylässä Neuvostoliitossa
kuultiin useita räjähdyksiä. Neuvostoliitto syytti, että suomalaiset olivat
ampuneet tykeillä Mainilan kylään. Suomalaiset vastasivat, että tykkejä ei ollut niin lähellä rajaa, että
Mainilaan olisi voitu ampua. Räjähdysten syy jäi selvittämättä. Tapausta
kutsutaan Mainilan laukauksiksi. Muistelmissaan Mannerheim kertoo Mainilan laukauksista. Hän osoittaa mahdottomaksi, että suomalaiset olisivat voineet ampua
tykeillä Neuvostoliiton puolelle. Neuvostoliitolle välitettiin heti tieto, että suomalaiset eivät voineet
laukauksia ampua. Suomalaisia ei kuitenkaan uskottu. Tällaista Neuvostoliiton juonta Mannerheim kertoo kuitenkin
odottaneensa. Muistelmissaan hän kirjoittaa:
— Olin odottanut Neuvostoliitolta jotain tällaista juonta, jonka avulla
he voisivat aloittaa sodan. Tiesin tarkkaan, missä tykkimme olivat. Niillä ei
olisi 
voitu 
ampua 
rajan 
yli. Myöhemmin 
saimme 
vangiksi
neuvostoliittolaisia sotilaita, jotka kertoivat, että neuvostoliittolaiset olivat
itse ampuneet nämä laukaukset. Myös Neuvostoliitto on myöntänyt, että Mainilan laukauksia ei
ammuttu Suomesta, vaan neuvostoliittolaiset ampuivat ne itse. Mainilan laukauksista Neuvostoliitto sai tekosyyn aloittaa sodan. Tosiasiallinen syy sotaan oli se, että suomalaiset eivät suostuneet
Neuvostoliiton aluevaatimuksiin. Marraskuun 30. päivänä vuonna 1939 Neuvostoliitto hyökkäsi
Suomeen. Talvisota oli alkanut. Sota kesti koko talven. Siksi sotaa alettiin kutsua talvisodaksi. Historian tutkijat ovat meidän aikoihimme asti keskustelleet, olisiko
talvisota voitu välttää, jos Neuvostoliiton aluevaatimuksiin olisi suostuttu? Tähän kysymykseen tuskin koskaan saadaan lopullista vastausta. Mannerheim kirjoittaa talvisodan alusta muistelmissaan:
— Marraskuun viimeinen vuonna 1939 koitti kirkkaana ja
aurinkoisena. Aamusella kadut vilisivät kouluihinsa ja työpaikkoihinsa
matkalla olevia lapsia ja aikuisia. Yhtäkkiä putosi pommeja Helsingin keskustaan levittäen kuolemaa ja
hävitystä. Talvisota oli alkanut. Muistelmissaan Mannerheim jatkaa kertomustaan, miten hän käveli
rauhallisesti presidentin luo ja ilmoitti: — Ilmoittaudun sopimuksen
mukaan Suomen armeijan ylipäällikön tehtävään. Talvisodan alkaessa Mannerheim oli jo 72-vuotias. Hän oli saanut sotamarsalkan arvon ja oli itseoikeutettu Suomen
armeijan ylipäällikkö. Mannerheim ryhtyi itse johtamaan sotaa. Päämajansa hän perusti Mikkeliin. Mannerheim vetosi kansaan ja
toivoi siltä yksimielisyyttä. Pienen maan suurin voima on yksimielisyys. Unohtakaamme
epäluottamus. Me tarvitsemme toisiamme, Mannerheim vetosi kansaan. Suomalaiset kuulivat Mannerheimin vetoomuksen ja ottivat sen
tosissaan. Sisällissodan jälkeinen maan kahtiajako hävisi. Ei ollut enää punaisia ja valkoisia. Suomalaiset puolustivat
yksimielisinä maataan Mannerheimin johdolla. Suomi oli huonosti varustautunut sotaan. Aseet olivat vanhentuneita. Sodan alussa jokaiselle sotilaalle ei riittänyt edes omaa kivääriä. Ammuksia
ei ollut riittävästi. Vaatteistakin oli pulaa, eikä kaikille riittänyt armeijan
vaatteita. Neuvostoliiton 
armeijan 
aseet 
olivat 
hyviä. Muutenkin
neuvostoliittolaiset olivat suomalaisia paremmin varustautuneet sotaan. Heillä oli tykkejä, panssarivaunuja, lentokoneita ja muuta sotakalustoa
enemmän kuin suomalaisilla. Suurin ero Suomen ja Neuvostoliiton välillä oli kuitenkin joukkojen
vahvuudessa. Kun talvisota alkoi Suomen armeijassa oli 295 000 miestä. Vastaavasti Neuvostoliiton armeijassa oli Suomen rajalla lähes 500
000 miestä! Suomalaiset osasivat taistella metsässä. Siksi Neuvostoliitto ei aina
pystynyt käyttämään ylivoimaa hyödykseen. Siitä huolimatta Suomen
voimavarat tuntuivat vähäisiltä sodassa Neuvostoliitoa vastaan. Aivan sodan alussa suomalaiset perääntyivät, joskus nopeasti ilman
taistelua. Tämä hermostutti luonnollisesti Mannerheimia. Hän säilytti malttinsa ja joukkoja ja niiden johtajia vaihdettiin eri
rintamilla. Tolvajärvellä saatiin suuri torjuntavoitto. Ensi kerran toisessa maailmasodassa pienen maan armeija oli suuressa
taistelussa voittanut suurvallan joukot. Suomalaiset saivat sotasaaliiksi paljon aseita ja tykkejä. Tärkeintä oli, että tämän jälkeen Suomen armeija alkoi luottaa ja uskoa
taistelukykyynsä. Muistelmissaan Mannerheim kirjoittaa Tolvajärven voitosta: — Tulos
oli loistava. Vihollinen oli kärsinyt musertavan tappion. Tehtävä, joka oli
tuntunut ylivoimaiselta, oli täytetty. Kiitos tästä kuuluu kahdelle johtajalle. Heidän tahdonvoimansa ja
esimerkkinsä johti joukot voittoon. Se, että eversti Talvela ylennettiin
kenraalimajuriksi ja everstiluutnantti Pajari ylennettiin everstiksi, oli hyvin
ansaittu palkinto. Ennen muuta kiitos kuului kuitenkin joukoille, sotilaille. Heidän kestävyytensä ja uhrimielensä toi voiton. Muistelmissaan Mannerheim kiittää Tolvajärven voittoa myös
armeijan ja koko kansan taisteluhengen nostamisesta. Mannerheim
kirjoittaa:
— Tolvajärven voitto innosti muilla kaistoilla taistelevia sotilaita
jaloon kilpailuun. Se antoi sekä maan johdolle että Suomen kansalle
luottamusta armeijan suorituskykyyn. Tolvajärven voiton jälkeen suomalaiset alkoivat taistella sisukkaasti ja
saivat Neuvostoliiton hyökkäyksen pysähtymään. Neuvostoliitto ei
vallannut Suomea parissa viikossa, kuten siellä oli suunniteltu. Suomalaiset
saivat torjuntavoittoja eli pysäyttivät hyökkäyksiä. Taipaleella, Summassa
ja Kolkalla suomalaiset voittivat taisteluja. Raatteen tiellä tuhottiin suuri Neuvostoliiton joukko-osasto. Suomalaiset saartoivat Neuvostoliiton joukot joka suunnalta. Näin syntyi «motti». Kun neuvostoliittolaiset oli piiritetty, he eivät saaneet lisää ruokaa
eivätkä ammuksia. Myös Raatteen tiellä «mottiin» jääneiden sotilaiden oli lopulta pakko
antautua. Neuvostoliitolla oli kuitenkin enemmän joukkoja ja paremmat aseet
kuin Suomella. Suomalaiset puolustautuivat urheasti. Neuvostoliitto lisäsi
joukkojaan. Lopulta suomalaisten oli annettava periksi. Suomen armeija
alkoi vetäytyä. Helmikuussa vuonna 1940 kaikki ymmärsivät, että nyt oli
nopeasti saatava aikaan rauha. Talvisodan rauha allekirjoitettiin 12.3. vuonna 1940. Rauha saatiin kovilla ehdoilla. Neuvostoliitolle oli luovutettava maa-
alueita enemmän kuin ennen sotaa oli vaadittu. Suomalaisia oli paljon
kuollut ja haavoittunut sodassa. Suomi oli hävinnyt sodan. Kun 
talvisota 
oli 
päättynyt 
Mannerheim 
antoi 
ylipäällikön
päiväkäskyn, joka luettiin radiossa. Siinä Mannerheim kiitti sotilaitaan. Päiväkäskyssä todettiin muun muassa: — Suomen kunniakkaan
armeijan sotilaat! Te ette tahtoneet sotaa, te rakastitte työtä, rauhaa ja
kehitystä, mutta teidät pakotettiin taisteluun. Te olette sodassa suorittaneet suurtöitä, jotka vuosisatoja loistavat
historian lehdillä. Olen taistellut monilla rintamilla, mutta en ole vielä nähnyt
vertaisianne sotureita. Olen ylpeä teistä kuin olisitte omia lapsiani. Talvisota kesti 105 päivää. Pidettiin ihmeenä, että pieni Suomi oli
pystynyt puolustautumaan suurta Neuvostoliittoa vastaan. Suuri arvo
Suomen selviytymisestä annettiin ylipäällikkö Mannerheimille. Hänen
valtava tahdonvoimansa oli tarttunut sotilaisiin ja koko kansaan. Arvellaan,
että juuri voimakas tahto ja yksimielisyys sittenkin ratkaisivat sen, että
Suomi selviytyi talvisodasta ja säilyi itsenäisenä. Talvisodassa Suomi, Suomen armeija ja sen ylipäällikkö olivat koko
maailman huomion kohteena. Muu maailma piti talvisotaa «hyvän ja pahan
tai oikeuden ja vääryyden» välisenä taisteluna. Talvisodassa «hyvä ja
oikeassa 
oleva» 
Suomi 
joutui 
«pahan 
ja 
epäoikeudenmukaisen»
Neuvostoliiton hyökkäyksen kohteeksi. Mannerheimin kansainvälinen
maine 
oli 
korkeimmillaan 
talvisodan 
jälkeen. Häntä 
pidettiin
sotapäällikkönä, joka oli pelastanut pienen kansansa ylivoimaisen
suurvallan kynsistä etukäteen täysin toivottomalta näyttäneessä sodassa. Talvisodan jälkeen Suomessa alettiin puhua «talvisodan hengestä». Sillä tarkoitettiin yksimielisyyttä: Talvisodassa suomalaiset halusivat
yhdessä — joka nainen ja joka mies — yhteisvoimin puolustaa omaa
maataan. Tämän yksimielisyyden keulakuvaksi nousi Mannerheim. Nyt
hänestä puhuttiin «koko kansan Marskina». Myös vasemmisto ja
työväenliike 
alkoivat 
hyväksyä 
Mannerheimin 
ja 
tukivat 
hänen
toimintaansa. Muistelmissaan Mannerheim päättää talvisotaa käsittelevän jakson
tyytyväisyyteen itsenäisyyden säilymisestä. Sen lisäksi hän lausuu
ennustuksen, joka valitettavasti myöhemmin toteutui. Mannerheim
kirjoittaa:
— Suomelle talvisodan tulos oli ennen kaikkea maan kalliisti ostetun
itsenäisyyden 
säilyminen. Kuolettava 
vaara 
oli 
saatu 
torjutuksi
ponnistamalla kansakunnan viimeisetkin voimat. Mutta vaarat eivät olleet
ohi. Mannerheim jatkaa ylipäällikkönä — välirauhan aika Talvisodan jälkeinen rauha ei merkinnyt todellista rauhaa. Suomi oli
tyytymätön 
epäoikeudenmukaisiin 
rauhanehtoihin. Myöskään
Neuvostoliitto ei ollut tyytyväinen niihin ehtoihin, joilla se olisi suostunut
rauhaan. Alkoikin niin sanottu «välirauhan aika», jolloin uuden sodan uhka
oli koko ajan ilmassa. Mannerheim kirjoitti muistelmissaan tästä ajasta otsikolla «Aseellinen
rauha». Suomalaisten epäluuloista Neuvostoliittoa kohtaan hän kirjoitti: —
On tuskin ihmettelemistä siinä, että tunnelmalle oli luonteenomaista
epäluuloisuus Neuvostoliittoa kohtaan. Saatoimmeko luottaa naapuriin,
joka oli käynyt hyökkäykseen aivan ilmeisenä tarkoituksena kukistaa koko
maamme? Myös Mannerheim epäili koko välirauhan ajan sitä, pysyisivätkö
Neuvostoliiton joukot sovitun rajalinjan takana. Siksi Suomen joukot
vetäytyivät täydessä taisteluvalmiudessa, ja rajavyöhykettä alettiin
välittömästi linnoittaa. Myös armeijan sotilaiden lukumäärää lisättiin ja
koulutusta parannettiin. Miesten tuli silloin olla rauhan aikana sotaväessä
kaksi vuotta. Talvisodan ajan presidentti Kyösti Kallio toimi myös välirauhan aikana
Tasavallan presidenttinä. Mannerheimin olisi pitänyt luovuttaa armeijan
ylipäällikkyys hänelle. Näin ei kuitenkaan tapahtunut. Euroopassa toinen
maailmansota jatkui, ja uutta sotaa Neuvostoliiton kanssa pelättiin
Suomessa koko ajan. Presidentti Kallio ei halunnut ottaa vastaan
ylipäällikön raskasta tehtävää ja vastuuta. Presidentti Kallio oli väsynyt ja sairas. Keskellä kesää vuonna 1940
presidentti Kallio sai kaksi halvauskohtausta, joista hän toipui hitaasti. Pääministeri Risto Rytin tehtäväksi jäi hoitaa myös presidentin tehtäviä. Viimein Kallio ilmoitti eroavansa. Hänen jälkeensä Risto Ryti valittiin Tasavallan presidentiksi
Risto Ryti valittiin presidentiksi 18.12. vuonna 1940. Seuraavana
päivänä 
Kyösti 
Kallio 
lähti 
Helsingistä 
Nivalaan. Helsingin
rautatieasemalla hän tarkasti viimeisen kerran kunniakomppanian. Ylioppilaiden soihdut ja suuri joukko suomalaisia oli saattamassa Kyösti
Kalliota kotimatkalle. Kesken lipputervehdystä Kallio horjahti ja vaipui
kuolleena Mannerheimin käsivarsille. Talvisodan ajan presidentti kuoli
talvisodan ylipäällikön käsivarsille. Mannerheim ja presidentti Kallio olivat läheiset työtoverit, jotka
arvostivat 
toisiaan. Ennen 
muuta 
Mannerheim 
arvosti 
Kallion
asiantuntemusta ja myönteisyyttä maanpuolustuksessa. — Ajatelkaapa tuota yksinkertaista talonpoikaa, hän on aika taitava! Mannerheim arvioi Kallioita kenraaleilleen. Muistelmissaan Mannerheim kirjoittaa Kallion kuolemasta:
— Isänmaan palveluksessa kulunut pitkä elämä oli saanut mahtavan
lopun, joka oli omiaan liittämään Suomen kansan yhteen järkyttyneenä
maan isän poismenosta ja levottomana maan tulevaisuudesta. Eräät tutkijat ovat arvelleet, että myös Mannerheim olisi halunnut jo
vetäytyä syrjään. 72-vuotiaalle miehelle talvisodan hermopaine oli ollut
kova koettelemus. Suomen talvisota oli ohi, mutta muualla jatkui toinen maailmasota. Saksa alkoi suunnitella sotaa Neuvostoliittoa vastaan. Suomessa elettiin
epävarmuuden aikaa: syttyykö sota uudestaan? Välirauhan aika on jaettu kahteen eri jaksoon. Aluksi oli huoli siitä, säilyykö Suomen itsenäisyys vai hyökkääkö
Neuvostoliitto uudestaan? Toinen vaihe alkoi, kun vähitellen saatiin tietoa siitä, että Saksa ehkä
hyökkää Neuvostoliittoon. Näin myös Suomella olisi mahdollista saada talvisodassa menetetyt
alueet takaisin. Kun Saksan johtaja Hitler aloitti hyökkäyksen Neuvostoliittoon, hän
ilmoitti radiopuheessa, että myös suomalaiset tukevat tässä sodassa Saksaa. Muistelmissaan Mannerheim arvostelee Hitlerin ilmoitusta, että
«suomalaiset ja saksalaiset seisovat rinnakkain puolustamassa Suomea». Mannerheim kirjoittaa: — Hitlerillä ei ollut minkäänlaista oikeutusta
tuollaiseen yksipuoliseen julistukseen. Ehkä hänen tarkoituksena olikin
asettaa Neuvostoliitto sellaisen tosiasian eteen, että sen oli pakko hyökätä
Suomeen. Toisaalta olen varma, että joka tapauksessa Neuvostoliitto olisi
hyökännyt Suomeen. Tässä vaiheessa Suomessa ajateltiin, että Saksa tulee varmasti
voittamaan 
sodan 
Neuvostoliittoa 
vastaa. Suomen 
uutta 
sotaa Neuvostoliittoa vastaan alettiin kutsua jatkosodaksi. Jatkosodan ylipäällikkö — itsenäisyys säilyy Kesäkuun 25. päivänä vuonna 1941 Neuvostoliiton joukot aloittivat
hyökkäyksen Suomeen. Näin talvisotaa oli seurannut uusi sota, jatkosota,
oli alkanut. Nyt Suomi taisteli Saksan rinnalla Neuvostoliittoa vastaan. Suomi oli paremmin varustautunut jatkosotaan kuin talvisotaan. Muistelmissaan Mannerheim arvioi valmiutta jatkosotaan: Käytettävissä oli enemmän sotilaita kuin talvisodassa, koska
palvelusaikaa armeijassa oli pidennetty. Tehtaat valmistivat tarvikkeita
armeijalle. Sotilailla oli paremmat kiväärit. Tykistön käytössä oli isoja
tykkejä. Ilmavoimilla oli enemmän ja parempia lentokoneita, ja
ilmatorjuntatykistö oli parempi kuin talvisodassa. Muistelmissaan Mannerheim kirjoittaa jatkosodan alusta: — Sodan
puhkeaminen ei tullut yllätyksenä kenellekään ajattelevalle suomalaiselle. Kansa oli jälleen yksimielisenä hallituksen ja eduskunnan takana. Jokainen
ymmärsi, että meidät oli pakotettu uuteen taisteluun elämästä ja kuolemasta. Sodan alussa Suomi hyökkäsi ja Neuvostoliiton armeija perääntyi. Suomalaiset valloittivat takaisin alueita, jotka oli menetetty talvisodassa tai
luovutettu Neuvostoliitolle rauhanehtojen mukaisesti. Viipurin ja Sortavalan
kaupungit vallattiin takaisin. Suomalaiset ylittivät vanhan rajan ja valtasivat myös Neuvostoliiton
alueita. Joidenkin suomalaisten mielestä siihen ei ollut oikeutta. Viipurin valtauksesta Mannerheim kirjoittaa muistelmissaan: —
Suomen lippu vedettiin Viipurin linnan salkoon 30. elokuuta vuonna 1941. Silloin koko kansan kärsimättömästi odottama vapautuksen hetki oli
koittanut. Ilo ja ylpeys Karjalan pääkaupungin valtauksesta oli suuri. Tosin
tunnelmaa synkensivät ne suuret hävitykset, jotka vihollinen oli
kaupungissa tehnyt. Marsalkka Mannerheim tervehtii sotilaita Kirvun pitäjän Rätykylässä
Karjalankannaksella elokuussa 1941. Suomen hyökkäys pysähtyi. Tavoite oli saavutettu: vanhat alueet oli
vallattu takaisin ja saatu hyvät puolustusasemat. Monen pettymykseksi sota
ei kuitenkaan loppunut. Suomalaiset olivat ajatelleet, että jatkosota loppuu pian. Sodan alussa
sotilaat yleisesti puhuivatkin, että «syksyksi päästään kotiin, korjaamaan
vilja pelloilta». Näin ei kuitenkaan käynyt. Miesten täytyi olla armeijassa ja
rintamalla. Työvoimaa ei riittänyt pelloille eikä tehtaisiin. Näin suomalaisia kohtasi vuonna 1941 kovat taloudelliset vaikeudet. Elintarvikkeita ei ollut riittävästi, ja siksi pelättiin jopa nälänhätää. Suomalaiset ponnistelivat uutterasti ja Saksasta saatiin ruoka-apua. Näin
tästäkin uhasta selvittiin. Talven ja kevään aikana vuonna 1942 Neuvostoliiton joukot
hyökkäsivät ankarasti suomalaisten kimppuun. Suomalaiset torjuivat nämä
hyökkäykset. Tämän jälkeen jatkosota muuttui asemasodaksi. Se tarkoitti,
että molemmat osapuolet pysyivät paikoillaan ja vartioivat toisiaan. Jatkosodan kestäessä Mannerheim täytti 75 vuotta. Silloin hänelle
myönnettiin Suomen marsalkan arvonimi. Loistavat sotilaalliset tekonne
ovat oikeuttaneet meidät antamaan Teille Suomen marsalkan arvonimen. Samalla määräämme syntymäpäivänne puolustusvoimien lippupäiväksi,
puhui presidentti Risto Ryti, kun hän onnitteli Mannerheimia. Suomen marsalkka on arvonimi, ei sotilasarvo. Se oli korkein mahdollinen kunnianosoitus, joka Mannerheimille
voitiin antaa. Myös Saksan johtaja Adolf Hitler kävi onnittelemassa Mannerheimia. Siitä Mannerheim ei pitänyt, koska hän pelkäsi, että näin Suomen
ajateltaisiin olevan liian kiinteässä yhteydessä Saksaan. Muistelmissaan Mannerheim kirjoittaa Hitlerin vierailusta: — Juhlieni
edeltävänä iltana sain odottamattoman sanoman, että Saksan johtaja Hitler
aikoi tulla lentokoneellaan minua onnittelemaan. Ilmoitus tästä vierailusta
sai minut huolestuneena ajattelemaan, mihin kaikkiin päätelmiin se antaa
aihetta. Mannerheimillä oli mahdollisuus keskustella myös kahden kesken
Hitlerin kanssa. Muistelmissaan hän kirjoittaa näistä keskusteluista:
— Hitler kertoi käsityksiään sotatilanteesta. Hän oli pahoillaan, että
Saksa ei ollut voinut tukea Suomea talvisodassa. Hitler kertoi, että hänelle
oli ollut yllätys, miten vahva armeija Neuvostoliitolla oli. Minulle Hitler
korosti, että kansoillamme ei ollut tietä elossa säilymiseen kuin viedä sota
Neuvostoliittoa vastaan voittoon. Samoin kuin talvisodan aikaan myös jatkosodassa Mannerheimin
päämaja sijaitsi Mikkelissä. Siitä käytettiin myös nimitystä «Marskin hovi». Nimi johtui siitä, että Mannerheim vietti hyvin täsmällistä elämää, jossa
noudatettiin tarkkoja sääntöjä ja hyviä käytöstapoja. Mannerheim söi säännöllisesti lounaan ja päivällisen. Aterioilla
hänellä oli mukana muita päämajan upseereita ja usein myös arvokkaita
vieraita. Kun jatkosota alkoi, Mannerheim oli 74-vuotias. Hänen terveytensä ei enää ollut kovin hyvä. Hän harrasti uimista ja ratsastamista lähes päivittäin. Vaivat pakottivat hänet sodan aikanakin keväällä vuonna 1943
matkustamaan ulkomaille, Sveitsiin hoitamaan terveyttään. Työssään päämajassa Mannerheim oli uupumattoman ahkera. Aamulla
ja iltamyöhällä hän sai tilannekatsauksen sodan kulusta. Yleensä
Mannerheim työskenteli varhaisesta aamusta myöhäiseen yöhön asti. Tämä
oli mahdollista, koska hän lepäsi välillä päivällä. Jatkosodan edetessä Suomen tappio näytti selvältä. Neuvostoliitto 
aloitti 
suurhyökkäyksen 
Karjalankannaksella
kesäkuussa 
1944. Suomalaiset 
olivat 
pelänneet 
Neuvostoliiton
suurhyökkäystä. Siitä huolimatta hyökkäys yllätti. Päähyökkäys tapahtui Karjalankannaksen rintamalla. ***
Marskin ryyppy
Mannerheimin aterioilla tarjottiin erityinen «Marskin ryyppy». Tälle viinaryypylle tuli vakiokoostumus. Mannerheim oli tyytymätön alkoholiliikkeen viinan kehnoon laatuun. Siksi hän antoi tehtäväksi keksiä maun peittämiseksi jonkin lisän. Näin syntyi erityinen «Marskin ryyppy», joka sisälsi: litra akvaviittia,
senttilitraa kuivaa ranskalaista vermuttia ja 1 senttilitra giniä. Mannerheim edellytti aterioillaan, että ryyppylasi oli kaadettava
täyteen aivan piripintaan. Kun ryyppy juotiin, sitä ei saanut läikäyttää. Myös tämä perinne liittyy olennaisesti Marskin ryyppyyn. Mannerheim maksoi itse kaikki aterioilla tarjotut alkoholijuomat. Silti
jotkut arvostelivat hänen «hoviaan» Mikkelissä. ***
Lentokoneet pommittivat, ja suuri joukko panssarivaunuja sekä
sotilaita hyökkäsi. Tykkituli oli niin mahtavaa, että sellaista ei ollut aiemmin koettu. Muistelmissaan Mannerheim kirjoittaa suurhyökkäyksen alkamisesta:
— Kesäkuussa vuonna 1944 myrsky puhkesi valloilleen. Tunnin kestäneen
lentopommituksen jälkeen tykit alkoivat jylistä. Tykkituli oli niin valtavaa,
ettei sellaista ollut kummassakaan sodassamme ennen nähty. Sen voimasta saa käsityksen, kun ottaa huomioon, että jylinä kuului
rajalta Mikkelin päämajaan ja Helsinkiin asti, siis lähes 300 kilometrin
päähän. Neuvostoliiton suurhyökkäyksen vuoksi Suomen armeija joutui
perääntymään nopeasti. Hyökkäys oli niin voimakas, että suomalaiset
joutuivat ajoittain sekasorron valtaan. Perääntyminen oli välillä lähes
pakoon juoksua. Viipurin kaupunki menetettiin nopeasti. Näytti siltä, että Neuvostoliitto valtaa nopeasti koko Suomen. Jälkeenpäin on arvioitu, että olennaista tässä vaikeassa tilanteessa oli,
että Mannerheim, juuri 77 vuotta täyttänyt ylipäällikkö, ei menettänyt
hermojaan. Taas kerran hän osoitti uskomatonta tahdonvoimaa eikä
alistunut. Neuvostoliiton suurhyökkäyksen torjumista varten Suomi sai Saksalta
apua: Aseita panssarien torjuntaan, lentokoneita ja ammuksia. Saksa asetti kuitenkin kovan ehdon avun antamiselle:
Suomen oli taisteltava Saksan rinnalla toisen maailmansodan loppuun. Tämä tarkoitti sitä, että Suomi ei saisi tehdä rauhaa Neuvostoliiton kanssa
ilman Saksan suostumusta. Nyt presidentti Ryti teki suuren henkilökohtaisen uhrauksen. Hän
allekirjoitti Saksan vaatiman sopimuksen omissa nimissään. Sopimuksen
mukaan presidentti Ryti tai hänen nimittämänsä hallitus ei tekisi rauhaa
ilman yhteisymmärrystä Saksan kanssa. Muistelmissaan 
Mannerheim 
kirjoittaa 
ulkomaisen 
avun
merkityksestä: Jo varhaisessa vaiheessa hallitus oli tullut käsitykseen, että ulkomainen
apu on välttämätön edellytys maamme selviytymisen turvaamiseksi. Suomi
ei saanut puolustusliittoa muiden Pohjoismaiden kanssa. Oli luonnollista, että me tämän jälkeen tartuimme siihen tukeen, mikä
oli saatavissa. Suomen turvautuminen Saksaan oli hätävarjelutoimenpide. Mannerheim vaikutti siihen, että presidentti Ryti teki omissa nimissään
sopimuksen Saksan kanssa. Rytin sopimuksen tekoa Mannerheim piti
kansalaisurotekona. Muistelmissaan Mannerheim kirjoitti Rytin Saksan
kanssa tekemästä sopimuksesta:
— Minusta oli vastenmielistä suostutella presidenttiä sopimuksen
tekoon, koska sen vuoksi hänen tulisi ennen pitkää erota paikaltaan. On
luettava kunniaksi presidentti Rytille, että hän allekirjoitti sopimuksen,
vaikka oli täysin tietoinen seurauksista. Eräässä myöhemmässä, sotaan syyllisten oikeudenkäynnin yhteydessä
antamassa lausunnossani olen maininnut, että presidentti Rytin teko oli
kansalaisurotyö. Ja tämä arvostelma pitää paikkansa. Rintamalla käytiin kovia taisteluja. Saksan avun turvin suomalaiset tekivät kovasti vastarintaa ja
Neuvostoliiton hyökkäys saatiin pysähtymään. Jatkosodan kovimpia taisteluja käytiin kesäkuun lopulla vuonna 1944
Tali-Ihantalassa Viipurin lähistöllä. Alueelle oli siirretty suomalaisia joukkoja ja tykistöä muilta rintamilta. Kyseessä oli ennennäkemätön suomalaisten joukkojen ja tykistön
keskittäminen. Suomalainen tykistö ampui neuvostojoukkojen asemiin jopa yli 250
tykillä. Myös 
Suomen 
Ilmavoimat 
osallistui 
yhdessä 
saksalaisten
lentokoneiden kanssa taisteluun. Talin-Ihantalan taistelussa Neuvostoliiton hyökkäys pysäytettiin. Tähän Pohjoismaiden historian suurimpaan taisteluun osallistui eri
vaiheissa yhteensä noin 50 000 suomalaista ja noin 150 000
neuvostoliittolaista sotilasta. Talin-Ihantalan 
kaltaiset 
taistelut 
käytiin 
myöhemmin 
sekä
Vuosalmella että Viipurinlahdella. Näissäkin taisteluissa vihollinen
torjuttiin. Neuvostoliitto alkoi tämän jälkeen siirtää hyökkäykseen käytettyjä
joukkojaan pois Suomen rintamilta. Se piti tärkeämpänä toisen maailmansodan lopputuloksen kannalta
taisteluja Saksaa vastaan. Ennen muuta Neuvostoliiton joukot halusivat ehtiä valloittamaan
Saksan pääkaupunkia, Berliiniä. Neuvostoliiton hyökkäys oli saatu pysäytetyksi. Silti kaikille oli
selvää, että Suomen oli tehtävä rauha niin nopeasti kuin mahdollista. Suomalaiset halusivat nopeasti aloittaa rauhanneuvottelut. Mannerheim 
valitaan 
Tasavallan 
presidentiksi 
— 
rauha
Neuvostoliiton kanssa Alkoi näyttää siltä, että Saksa häviää toisen maailmansodan. Suomi
halusi saada aikaan rauhan Neuvostoliiton kanssa. Rauhan neuvottelujen esteenä oli kuitenkin presidentti Rytin tekemä
sopimus Saksan kanssa. Tässä tilanteessa Ryti erosi ja Mannerheim valittiin
hänen tilalleen Tasavallan presidentiksi 4.8.1944. Arveltiin, että vain
Mannerheimin arvovalta saattaa johtaa Suomen kunnialliseen rauhaan. Risto Ryti teki oikean tilannearvion siirtymällä vapaaehtoisesti syrjään
ja palaamalla Suomen pankin johtajaksi. Samalla hän avasi tien rauhaan,
joka tämän jälkeen saatiin pikaisesti solmittua. Myöhemmin Risto Ryti
joutui maksaman kovan hinnan Saksan kanssa tekemästään sopimuksesta. Tämä uhraus kuitenkin pelasti Suomen. Muistelmissaan 
Mannerheim 
kirjoittaa 
suostumuksestaan
presidentiksi:
— Katsoin velvollisuudekseni ryhtyä presidentin vaikeaan tehtävään. Olin sairas ja lopen uupunut vuosien raskaan taakan ja vastuun vuoksi. Siksi lupauduin vastahakoisesti uuteen rasittavaan tehtävään. Suostuin
siihen vain ohjatakseni maan irti sodasta. Vakaa päätökseni on vetäytyä syrjään heti, kun se päämäärä on
saavutettu. Presidenttinä Mannerheim sanoutui heti irti Rytin tekemästä
sopimuksesta, ja rauhanneuvottelut saattoivat alkaa. Rauhanneuvotteluissa aluksi Neuvostoliitto vaati, että Suomen oli
kokonaan 
antauduttava. Kun 
suurhyökkäys 
pysähtyi, 
vaatimukset
muuttuivat. Neuvostoliitto vaati, että Suomen oli katkaistava suhteensa
Saksaan ja Suomessa olevat saksalaiset joukot oli poistettava maasta. Lisäksi Suomen oli luovutettava maa-alueita sekä maksettava tavaroina ja
rahana sotakorvauksia Neuvostoliitolle. Näillä ehdoilla saatiin tehtyä ensin aselepo ja myöhemmin lopullinen
rauha. Sopimuksen mukaan Viipurin kaupunki ja paljon muita alueita jäi
lopullisesti Neuvostoliitolle. Aamulla 5. syyskuuta vuonna 1944 aseet vaikenivat kaikilla rintamilla. Raskas sota Suomen ja Neuvostoliiton välillä oli päättynyt. Suomi oli
jälleen raskain ponnistuksin ja uhrauksin säilyttänyt itsenäisyytensä. Muistelmissaan Mannerheim kirjoittaa jatkosodan päättymisestä:
— Toisen kerran neljän vuoden aikana joukkomme perääntyivät
vastustajan määräämälle rajaviivalle. Nytkin armeija oli lopen uupunut
kovassa kamppailussa ylivoimaa vastaan. Kuten vuonna 1940, se nytkin
vetäytyi takaisin murtumatta ja henkisen jäntevyytensä säilyttäneenä. On arvioitu, että juuri Talin-Ihantalan torjuntavoitto pelasti Suomen. Aivan sodan lopulla suomalaiset voittivat vielä Ilomantsin taistelut. Mannerheim tuo esiin muistelmissaan ilonsa näistä armeijan loistavista
torjuntavoitoista. Mannerheim kirjoittaa: — Armeija ei ollut lyöty. Se olisi
voinut jatkaa taistelua, jos olisi tarvinnut. Tästä on todisteena viimeiset
menestykselliset Ilomantsin taistelut. Yleistilanne kuitenkin vaati, että
vihollisuudet lopetettiin ja kansa sai rauhan. Pää pystyssä suomalainen
sotilas saattoi lähteä kotiin tehtyään työnsä hyvin. Nykyisin ollaan yksimielisiä siitä, että Mannerheimin johtaman
Suomen armeijan torjuntavoitot pelastivat Suomen jatkosodassa kesällä
1944 täydelliseltä tuholta. Mannerheimista tuli rauhanpresidentti. Onkin sanottu, että hän oli ainoa henkilö, joka saattoi johdattaa
Suomen rauhaan ja sen jälkeen toteuttaa raskaat rauhanehdot ilman
kansalaisten suurta vastustusta. Mannerheimin ensisijainen tavoite oli aikaan saada pysyvä rauha. Sen jälkeen oli toteutettava rauhanehdot tinkimättömästi niin, että
Neuvostoliitto ei millään verukkeella saisi aihetta puuttua Suomen omiin,
sisäisiin asioihin. Vaikea osa rauhanehtoja oli saksalaisten joukkojen poistaminen. Saksalaiset olivat vetäytyneet Lappiin. Suomi halusi välttää sodan
saksalaisia vastaan. Saksalaiset eivät kuitenkaan poistuneet Suomesta
tarpeeksi nopeasti. Siksi suomalaisten oli taisteltava vielä saksalaisiakin
vastaan. Tätä sotaa kutsutaan Lapin sodaksi. Suomalaiset tekivät yllätyshyökkäyksen Tornioon, josta saksalaisten
oli peräännyttävä. Kemissä ja Rovaniemellä käytiin kovia taisteluja. Kun 
saksalaiset 
poistuivat 
Rovaniemeltä, 
he 
tuhosivat 
sen
perusteellisesti. Lapin sota oli tuhoamissotaa. Perääntyvät saksalaiset joukot polttivat
maan tasalle Lapin kyliä. Lapin väestö pakeni Ruotsiin lähes
kokonaisuudessaan. Silti perääntyvät saksalaiset surmasivat myös tavallisia
suomalaisia ihmisiä. Lopulta suomalaiset onnistuivat karkottamaan saksalaiset Lapista. Vihdoin rauha oli tullut koko Suomeen. Mannerheim toimii Tasavallan presidenttinä — sotaan syylliset
tuomitaan Kun Mannerheim tuli presidentiksi, hän oli jo sairas ja vanha mies. Kotimaassa ja myös muualla Euroopassa häntä arvostettiin. Osaksi juuri
siitä syystä hänen avullaan suomalaiset pystyivät luomaan uudelleen hyvät
suhteet muihin maihin ja aloittamaan rauhanajan elämän. Presidenttikauden aikana Mannerheim voimat vähenivät, mutta
sitkeästi hän hoiti velvollisuutensa. Mannerheim toimi vajaan kahden
vuoden ajan Tasavallan presidenttinä. Se oli vaikeaa aikaa Suomelle. Tänä
aikana hän aloitti hyvien suhteiden rakentamisen muiden maiden kanssa. Mannerheim teki paljon yhteistyötä pääministerinsä J. K. Paasikiven
kanssa. Neuvostoliito ja muut toisen maailmansodan voittaneet valtiot
perustivat Suomeen valvontakomission, jonka tehtävänä oli huolehtia, että
suomalaiset noudattivat rauhansopimuksen ehtoja. Yhteistyö valvontakomission kanssa oli ajoittain vaikeaa ja aiheutti
paljon huolta presidentille ja pääministerille. Rauhanehdot edellyttivät, että ne suomalaiset poliittiset johtajat, joita
pidettiin syyllisinä sotaan Neuvostoliittoa vastaan, oli tuomittava
oikeudessa. Neuvostoliitto vaati tätä ehdottomasti. Siksi Suomen
sodanaikaiset johtajat haastettiin oikeuteen sotaan syyllisinä. Presidenttinä
Mannerheimin oli siis huolehdittava, että sotasyyllisten oikeudenkäynti
saatiin hoidettua mahdollisimman hyvin. Esitettiin vaatimuksia, että myös Mannerheimin tulisi olla mukana
sotaan syyllisten oikeudenkäynnissä. Samaan aikaan marraskuun alussa
vuonna 1945 Mannerheim halusi matkustaa Portugaliin hoitamaan
terveyttään. Oikeudenkäynti sotasyyllisyydestä oli vaikeassa vaiheessa. Mannerheimin matka herätti paljon keskustelua. Jotkut epäilivät, että
Mannerheim 
pelkäsi 
joutuvansa 
mukaan 
oikeudenkäyntiin
sotasyyllisyydestä, ja siksi halusi matkustaa pois Suomesta. Tosiasia
kuitenkin lienee, että Mannerheim oli hyvin sairas ja hänen voimansa olivat
vähentyneet. Varmaan Mannerheim myös pelkäsi joutuvansa mukaan
oikeudenkäyntiin. Hänellä oli aina mukanaan myrkkyä. Jos Mannerheim
olisi tultu pidättämään, hän olisi voinut nopeasti surmata itsensä. Aluksi valvontakomissio kielsi Mannerheimin matkan Portugaliin. Lopulta hän sai luvan Neuvostoliitolta matkustaa. Samalla Mannerheimille
ilmoitettiin, että häntä ei syytetä mistään sotasyyllisyysoikeudenkäynnissä. Muistelmissaan Mannerheim kirjoittaa lähdöstään Portugalin matkalle:
— Horjuvan terveyteni vuoksi minun oli lääkärin neuvosta luovutettava
presidentin tehtävät pääministerille. Lisäksi lääkäri kehotti minua
lähtemään lämpimään voimistumaan. Päätin lähteä Portugaliin. Aluksi
valvontakomission puheenjohtaja kielsi matkani. Hän oli lähtöäni edeltävänä iltana ilmoittanut tämän pääministeri
Paasikivelle. Syynä oli, että poliittisena henkilönä presidentti ei saanut
poistua maasta, jos hän ei ole ilmoittanut siitä Neuvostoliiton edustajalle. Lopulta kuitenkin sain luvan matkaan. Lupa saatiinkin samana yönä
suoraan Moskovasta, Neuvostoliiton pääkaupungista. Vuoden helmikuussa 1946 sotaan syylliset tuomittiin. Entinen presidentti, Risto Ryti, sai kovimman tuomion: kymmenen
vuotta kuritushuonetta. Tuomion kovuuteen vaikutti Rytin Saksan kanssa tekemä sopimus. Kaikkiaan seitsemän talvi- ja jatkosodan aikaista ministeriä tuomittiin
presidentti Rytin lisäksi sotaan syyllisinä. Mannerheim lähti Portugalista kotimatkalle omien sanojensa mukaan
«siinä uskossa, että terveys oli palannut». Kuitenkin paluumatkalla hän
yllättäen sairastui uudelleen. Mannerheim joutui heti Suomeen tultuaan
Punaisen Ristin sairaalaan Helsinkiin. Muistelmissaan Mannerheim kirjoittaa uudesta sairastumisestaan: — Tällainen valitettava tulos virkistyslomastani oli suuri pettymys,
mutta tosiasialle ei mahtanut mitään. Lähikuukausina en jaksanut huolehtia
valtion päämiehen velvollisuuksista, paitsi mikäli se kävi päinsä
sairasvuoteelta. Sotaan syylliset oli tuomittu, ja maassa alettiin elää rauhan aikaa. Sotakorvauksia alettiin myös maksaa. Suomi oli myös luovuttanut
rauhansopimuksen määräämät maa-alueet Neuvostoliitolle. Rauhanehtojen
toteuttaminen sujui niin kuin pitikin. Sairastaminen vähensi koko ajan
Mannerheimin voimia ja työkykyä. Nyt Mannerheim katsoi, että hän saattoi
erota presidentin tehtävästä. Mannerheim lähetti 4.3. vuonna 1946 maan hallitukselle kirjeen, jossa
hän ilmoitti eroavansa presidentin virasta. Kirjeessä Mannerheim kirjoittaa:
— Terveyteni on jo pitemmän ajan ollut huono ja viime syksyn aikana
edelleen huonontunut. Tästä syystä oheisiin lääkärintodistuksiin vedoten en
enää katso voivani hoitaa minulle uskottuja Tasavallan presidentin tehtäviä. Sotaan syyllisten tuomio on annettu ja Suomi on täyttänyt
rauhansopimuksen velvoitukset ja hoitaa sopimuksen myöhemmätkin
velvoitteet. Näin ollen katson, että olen täyttänyt ne tehtävät, joiden hoitamista
varten maallemme kohtalokkaana aikana suostuin vastaanottamaan
Tasavallan presidentin tehtävät. Edellä olevan saatan hallituksen tietoon, ja toivon, että se ryhtyy
ilmoituksen johdosta tarvittaviin toimiin. Mannerheimin pitkä toiminta Suomen valtion palveluksessa oli
päättynyt. Nyt viimein hän pääsi lopullisesti vetäytymään yksityiselämään. Kun Mannerheim erosi presidentin virasta, pääministeri Paasikivi
sanoi:
— Presidentti Mannerheimin nimi on syvälle syöpynyt maamme
historiaan. Hänen johdollaan maamme irrotettiin sodasta. Kukaan muu ei olisi voinut sitä tehdä. Mannerheim kirjoittaa muistelmiaan — elämä päättyy Sveitsissä Viimeiset 
elinvuotensa 
Mannerheim 
käytti 
muistelmiensa
kirjoittamiseen ja terveytensä hoitamiseen. Hän vietti aikaansa paljon
Sveitsissä. Mannerheim sairasti paljon, mutta hän säilytti työkykynsä lähes
kuolemaansa saakka. Mannerheim osti itselleen kartanon Lohjan Kirkniemestä, missä hän
vielä vanhoilla päivillään aloitti uuden uran maanviljelijänä. Mannerheim
perehtyi perusteellisesti tilansa hoitoon ja antoi ohjeita, miten tilaa tulee
hoitaa. Viimeiset elinvuotensa Mannerheim asui pääosin Sveitsissä, missä hän
myös kirjoitti muistelmansa. Mannerheim ei ollut suunnittelut, että hän
kirjoittaisi 
muistelmansa. Oikeastaan 
tämä 
on 
kummallista, 
sillä
Mannerheim oli hyvä kirjoittaja. Lopulta Mannerheim tunsi Suomen
kohtalokkaissa vaiheissa mukana olleena velvollisuudekseen kirjoittaa
muistelmansa ja kertoa, kuinka kaikki on tapahtunut. Hänen päätökseensä
vaikutti 
ennen 
muuta 
vaikea 
oikeudenkäynti 
sotasyyllisyydestä. Mannerheim piti tärkeänä kertoa omalta osaltaan, mitkä syyt vaikuttivat
talvi- ja jatkosotiin. Muistelmien kirjoittamisesta Mannerheim itse toteaa muistelmissaan:
— Olin palannut yksityiselämään. Nyt saatoin käyttää jokaisen
oikeutta muistella ja tilittää jälkipolville, mitä elämän vaelluksella on ollut
annettavana ja opetettavana. Mannerheim käytti muistelmiensa kirjoittamisessa paljon avustajia. Tärkein avustaja oli eversti Paasonen. Kuitenkin Mannerheim tarkasti jokaisen lauseen ja korjasi avustajien
tekstit mielensä mukaiseksi. Muistelmissa on hyvin vähän tietoa Mannerheimin yksityiselämästä,
sillä oikeastaan siitä Mannerheim ei kirjoita mitään. Kirja on kuitenkin elämäkerta lapsuudesta elämän viimeisiin vuosiin
asti. Mannerheimin muistelmat ilmestyivät vuonna 1951, vasta hänen
kuolemansa jälkeen. Ne herättivät heti suurta huomiota. Muistelmia on myös arvosteltu. On
sanottu, että ne antavat tapahtumien kulusta Mannerheimin kannalta liian
myönteisen kuvan. On hyvä muistaa, että ne kirjoitettiin vaikeassa
tilanteessa, jossa Suomi on vahvasti Neuvostoliiton vaikutusvallan alaisena. Muistelmat ovat myös aina tekijän oma näkökulma asioihin. Mannerheimin
muistelmat ovat tekijänsä näköinen kirja. Loppukesällä vuonna 1950 Mannerheim tuli Suomeen, mutta sairastui
vakavasti. Hän oli juuri saanut muistelmansa valmiiksi. Tämä työ oli vienyt
häneltä viimeisetkin voimat. Suomesta Mannerheim siirrettiin sairaalaan
Tukholmaan, missä hän vielä toipui. Jouluksi Mannerheim palasi Sveitsiin, missä hän kuoli 28.1. vuonna
1951. Kuollessaan Mannerheim oli 83-vuotias. Tasan 33 vuotta aiemmin hän oli aloittanut Pohjanmaalla Suomen
vapaussodan. Mannerheimin hautajaiset Helsingissä — kansanjoukot täyttävät
kadut
Mannerheimin kuolema aiheutti suuren surun Suomessa. Kun
Mannerheim haudattiin, lähes koko kansa seurasi hautajaisia ja surusaattoa
suurkirkosta Hietaniemen hautausmaalle paikan päällä Helsingin katujen
varsilla tai radion ääressä. Mannerheimin ruumis tuotiin Helsinkiin 1. päivä helmikuuta vuonna
1951. Se oli arkussa esillä Helsingissä Suurkirkon alttarin edessä. Näin
suomalaisilla oli mahdollisuus jättää jäähyväisensä suurmiehelleen. Kirkko
oli auki aamusta ilta yhdeksään. Koko ajan pitkät rivit ihmisiä jonottivat
kirkkoon. Jonossa seisottiin tuntikausia. Suomalaiset todella halusivat jättää
jäähyväisensä Mannerheimille. Mannerheim haudattiin sunnuntaina 4. päivä helmikuuta vuonna 1951. Päivä oli kylmä ja aurinkoinen. Suurkirkon kellojen lyönnit ilmoittivat
vähän ennen puoltapäivää, että hautaustoimitus alkoi. Tasavallan presidentti
J. K. Paasikivi puolisoineen istui eturivissä kirkossa. Mannerheimin
kenraalit seisoivat kunniavartiossa. Hautajaiset lähetettiin radion välityksellä koko maahan. On kerrottu,
että kaikkialle Suomeen laskeutui hiljaisuus. Piispa Max von Bonsdorff siunasi vainajan. Kirkossa puhui myös
eduskunnan puhemies K. A. Fagerholm. Puheessaan hän muun muassa
totesi:
— Mannerheim oli suuri sotilas, mutta hän ei silti rakastanut sotaa. Sotainen kiihko ja sodanlietsonta olivat hänelle vieraita. Kunnioittakaamme
suuren vainajan muistoa uutteralla rauhantyöllä ja pyrkikäämme tekemään
tästä maasta vapaan ja onnellisen kansan koti. Tasavallan presidentti J. K. Paasikivi laski kirkossa seppeleen
Mannerheimin arkulle. Tämän jälkeen kahdeksan kenraalia kantoi arkun
ulos kirkosta. Kirkon edestä lähti noin kahden kilometrin pituinen saattue
kohti Hietaniemen hautausmaata. Silloin kun Mannerheimin arkkua laskettiin hautaan, ammuttiin
tykeillä 19 kunnianlaukausta. Surusaattuetta seurasi Helsingin katujen varsilla noin 100 000 ihmistä. Jälkeenpäin Mannerheimin surusaattuetta on monin tavoin kuvattu. Monen
mielestä 
juuri 
katujen 
varsilla 
olleet 
ihmiset 
jättivät 
mieleen
vaikuttavimman kokemuksen. Kaikki seurasivat surusaattuetta aivan hiljaa
eivätkä sanoneet sanaakaan toisilleen! He loivat kylmässä ja tuulisessa
pakkassäässä hartaan tunnelman. Näin tavalliset suomalaiset tekivät
Mannerheimin hautajaisista Suomen historian vaikuttavimman surujuhlan. Mannerheimin uskomaton elämäntyö — suurin suomalainen
Mannerheimin elämästä ja elämäntyöstä on tehty tutkimuksia ja
kirjoitettu monia kirjoja. Häntä on arvostettu, mutta myös arvosteltu. Viime vuosina suomalaiset ovat alkaneet uudestaan arvostaa
Mannerheimia ja hänen työtään maamme hyväksi. Vuonna 
2004 
Yleisradio 
järjesti 
äänestyksen 
suurimmasta
suomalaisesta. Mannerheim voitti tämän äänestyksen aivan ylivoimaisesti. Suurin suomalainen-äänestykseen osallistuneet kansalaiset perustelivat
Mannerheimin valintaa muun muassa seuraavasti:
— Mannerheim on isänmaallisuuden keulakuva, Suomen tärkein mies. Hän oli suuri suomalainen sotilas, joka pelasti tiedoillaan ja taidoillaan
Suomen. Mannerheim sai kahtiajakautuneen armeijan taistelemaan
yhtenäisenä. Koko Suomen kansa luotti silloin häneen. Äänestäjät löysivät lisää hyviä perusteluja:
— Mannerheim oli oikea suomalainen. Hän oli oikealla paikalla
oikeaan aikaan ja useammin kuin kerran. Hän kantoi vastuunsa loppuun asti. Ilman Mannerheimia ja
suomalaisten häneen kohdistamaa ansaittua luottamusta Suomi olisi täysin
toisenlainen, tai olisi ehkä jopa lakannut olemasta. Suurin suomalainen-äänestykseen vastanneet pitivät Mannerheimin
valintaa oikeastaan itsestään selvänä. He kirjoittivat:
— Mannerheimin valinta on itsestäänselvyys, joka ei tarvitse
perusteluja! Hänen suuret tekonsa isänmaan hyväksi puhuvat puolestaan. Mannerheim on ilman muuta suurin suomalainen. Ilman häntä ei olisi olemassa itsenäistä Suomea. Hänelläkin oli vikansa, mutta ne eivät pienennä hänen suuruuttaan,
päinvastoin ne tekevät hänet inhimilliseksi. Kukaan ei voi kiistää Mannerheimin mittavaa elämäntyötä. Kuten
kaikki ihmiset ja johtajat, myös Mannerheim teki virheitä. Mannerheim oli mukana kaikissa Suomen 1900-luvun vaikeissa
historian vaiheissa. Hänen elämäntyötään on kuvattu seuraavilla sanoilla:
— Mannerheimin harteilla oli kolme sotaa; kolme sotaa, joissa
jokaisessa oli kysymyksessä Suomen itsenäisyys, ja joista Suomi selviytyi
ja vieläpä säilytti itsenäisyytensä. Mannerheimin työpäivät olivat aina pitkiä. Hän eli ja asui vaatimattomasti. Vielä vanhanakin hän nukkui sotilaan
kenttävuoteessa. Joka aamu hän aloitti päivän kylmällä kylvyllä. Mannerheim oli myös tavallinen ihminen. Hän tunsi pelkoa ja ahdistusta, epävarmuutta ja varmaan epätoivoakin. Mannerheim oli suuren osan elämäänsä yksinäinen ihminen. Ehkä siksi hänen luonteeseensa kehittyi myös itsekkyyttä ja halu
varjella omaa persoonaansa ja varsinkin omaa arvoaan. Oikeastaan koko elämänsä hän loi itsestään kuvaa suurmiehenä. Esimerkiksi Mannerheim oli erittäin tarkka, millaisia valokuvia
hänestä sai julkaista. Mannerheim itse ei halunnut kertoa yksityiselämästään mitään. Myöhemmin on kerrottu juttuja hänen naissuhteistaan. On myös esitetty
arveluja 
hänen 
mahdollisesta 
poikkeavasta 
sukupuolisesta
käyttäytymisestään. Tästä ei kuitenkaan ole todisteita. Sen sijaan tiedetään
varmuudella, että Mannerheim oli kiinnostunut kauniista naisista. Hänellä oli monenlaisia suhteita naisiin niin kotimaassa kuin
ulkomailla. Mannerheimin aikomuksesta solmia toinen avioliitto ei ole
tietoja. Mannerheim säilytti etäisyyden useimpiin ihmisiin. Näin hän toimi
myös lähellään olevien naisten kanssa. Poikkeusaikoja elänyt ihminen oli
poikkeuksellinen myös ihmissuhteissaan! Mannerheimin elämästä onkin käytetty sanontaa: «Suuri rooli». Tällä
on tarkoitettu sitä, että Mannerheimin julkinen toiminta jätti varsin vähän
tilaa yksityiselämälle. Lähes kaikissa Mannerheimista kertovissa kirjoissa häntä kuvataan
pitkänä ja komeana miehenä, joka koko elämänsä ajan huolehti suorasta
ryhdistään. Hänen luonteelleen oli tunnusomaista itsekuri ja asiallisuus. Hän noudatti itse ja vaati muilta hyviä käytöstapoja. Taistelukentillä hän oli
peloton ja kylmän rohkea. Muistelmissaan Mannerheim korostaa, miten tärkeää pienelle kansalle
on pysyä yksimielisenä. Mannerheim kirjoittaa:
— Suomen kansa on itse osoittanut kahdessa viime sodassaan, että
yksimielinen kanssa, vaikka se on pienikin, voi kehittää aavistamattoman
iskuvoimaisuuden ja siten torjua kohtalon tuomia mitä raskaimpia
koettelemuksia. Mannerheimin 
elämäntyö 
kiteytyy 
hänen 
valitsemaansa
henkilökohtaiseen tunnuslauseeseen:
— Puhtain asein puhtaan asian puolesta. Muistelmiensa lopussa Mannerheim luo uskoa Suomen kansan
tulevaisuuteen. Mannerheim kirjoittaa:
— Suomen kansa ei horjunut voimanponnistuksessaan: se on tervettä
ja lujaa ainesta. Jos pysymme uskollisena itsellemme, ja kaikissa kohtalon
vaiheissa pidämme kiinni niistä arvoista, jotka tähän päivään asti ovat olleet
Suomen vapauden perustana. Nämä arvot ovat: isiltä peritty usko,
isänmaanrakkaus, päättäväinen ja uhrivalmis puolustustahto. Kun näistä
arvoista pidämme kiinni, niin Suomen kansa voi lujasti luottavaisena katsoa
tulevaisuuteen. Mannerheimin elämänvaiheet
Carl Gustaf Emil Mannerheim Syntyi: 4. kesäkuuta 1867 Kuoli: 28. tammikuuta 1951, 83-vuotiaana.
1882-1886: 
opiskelijana 
Haminan 
kadettikoulussa. Kurittoman
luonteensa ja saamiensa rangaistusten vuoksi hänet erotettiin koulusta
vuonna 1886. 1887: Mannerheim pääsi Venäjän armeijan ratsuväkikouluun Pietariin. 1889: valmistui ratsuväkikoulusta ja pääsi Venäjän armeijaan. 1891: Mannerheim sai siirron keisarinnan vartiojoukkoihin. 1892: Mannerheim avioitui Anastasia Arapovan kanssa. Avioliitosta
syntyi kaksi lasta, tyttäret Anastasia ja Sophie. 1904: Anastasia jätti Mannerheimin ja vei tyttäret mukanaan. 1904-1905: Venäjän-Japanin sodan aikana Mannerheim osoitti
urheutensa taisteluissa ja osallistui moniin tiedusteluretkiin. Monien
taisteluiden myötä Mannerheim ylennettiin everstiksi. 1906-1908: Mannerheim teki tutkimusmatkan Kiinaan ja Aasiaan. 1909: Mannerheim sai siirron Puolaan, rykmentin komentajaksi. 1910: 43-vuotias Mannerheim ylennettiin kenraalimajuriksi. 1914: Ensimmäinen maailmansota alkoi Mannerheim toimi ratsuväen
komentajana Itävalta-Unkarin ja Romanian rintamilla. Hän kunnostautui
taisteluissa, ja joulukuussa hänelle myönnettiin Pyhän Yrjön Ristin
arvomerkki. 1915: Mannerheim ylennettiin kenraaliluutnantiksi. 1917: Helmikuussa Venäjällä puhkesi vallankumous. Mannerheim ei hyväksynyt vallankumousta
ja 
kieltäytyi 
vannomasta 
uskollisuutta 
uusille 
vallanpitäjille. Mannerheimin mielessä kirkastui ajatus, että aika Venäjän armeijassa oli
hänen osaltaan ohi. Kun Suomi oli itsenäistynyt, hän erosi Venäjän
armeijasta ja lähti Suomeen. 1918: 
Mannerheimista 
tuli 
valkoisen 
Suomen 
ylipäällikkö. Tammikuun 28. päivä alkoi Suomen sisällissota. 1919: Mannerheim toimi Suomen valtionhoitajana. Mannerheim hävisi
presidentinvaalit ja vetäytyi politiikan kuvioista. 1921: 
Kenraali 
Mannerheimin 
Lastensuojeluliitto 
perustettiin. Mannerheim nimitettiin Suomen Punaisen Ristin puheenjohtajaksi
seuraaviksi 30 vuodeksi. 1921-1931: Mannerheim oleskeli paljon ulkomailla, Pariisissa ja
Lontoossa, ja teki metsästysretkiä Eurooppaan ja Aasiaan. 1931: Mannerheim valittiin puolustusneuvoston puheenjohtajaksi. Mannerheim otti vastaan myös salaisen asiakirjan, joka valtuutti hänet
Suomen armeijan ylipäälliköksi, jos Suomi joutuisi sotaan. Mannerheim ylennettiin sotamarsalkaksi. 1939: Talvisota syttyi. Mannerheim 
nimitettiin 
armeijan 
ylipäälliköksi. Päämajansa
Mannerheim siirsi Mikkeliin. 1942: Mannerheim nimitettiin Suomen marsalkaksi 75-vuotispäiviensä
kunniaksi ja sai vieraakseen tärkeän vieraan, Saksan johtajan, Adolf
Hitlerin. 1944: Neuvostoliitto aloitti kesä-heinäkuussa Suomen rintamalla
suurhyökkäyksen, jonka Suomen armeija pystyi vaivoin torjumaan. Presidentti Ryti erosi. Mannerheimista tuli presidentti. Hän solmi rauhan Neuvostoliiton kanssa ja aloitti sotatoimet Saksan
joukkoja vastaan Lapissa. 1946: Mannerheim erosi presidentin virasta. Hän oli tuolloin 79-
vuotias. Mannerheim matkusti Sveitsiin. 1946-1951: Mannerheim sairasti paljon ja eli pääosin Sveitsissä. Siellä
hän kirjoitti avustajiensa avustuksella muistelmansa. 1951: Tammikuun 28. päivänä Mannerheim kuoli 83-vuotiaana. Helmikuun 4. päivä Mannerheim siunattiin Helsingin Hietaniemen
sankarihautausmaahan kaikin kunniaosoituksin. Hautajaistapahtumaa ja surusaattuetta oli seuraamassa arviolta 100 000
henkeä. Lähteet
Donner, Kai. Sotamarsalkka vapaaherra Mannerheim. Porvoo: WSOY.
1934. Friman, Paavo. Sodan marsalkka — rauhan presidentti. Helsinki:
Otava. 1995. Jägerskiöld, Stig. Mannerheim-elämäkerta. Osat 1-8. Eri suomentajia. Helsinki: Otava. 1964-1982. Kansallisgalleria. Suuret Suomalaiset. Nuori Tasavalta. C. G. E.
Mannerheim — Suomen marsalkka. Kirjoittanut Ohto Manninen. Helsinki:
WSOY. 1996. Klinge, Matti. Mannerheim. Kuvaelämäkerta. Helsinki: Otava. 1968. Sandberg, Peter (toim.). C. G. Mannerheimin valokuvia Aasian
matkalta 1906-1908. Helsinki: Otava. 1990. Mannerheim, Carl Gustaf. Muistelmat 1 ja 2. Helsinki: Otava. 1951-
1952. Mannerheim, Carl Gustaf. Suomen marsalkan muistelmat. G.
Mannerheimin muistelmien 1-2 kansanpainos. Helsinki: Otava. 1954. Palmunen, Rainer (toim.). Mannerheim — tuttu ja tuntematon. Helsinki: Valitut palat Oy. 1997. Meri, Veijo. Suomen marsalkka. C. G. Mannerheim. Helsinki: WSOY.
1990. Turtola, Martti. Mannerheim-kirja. Jyväskylä: Ajatus. 2001. Turtola, Martti. Tasavallan presidentit 1941-1944: Sodan ja rauhan
miehet 1940-1956. Espoo: Weilin+Göös. 1993. Virkkunen, Sakari. Mannerheim. Marsalkka ja presidentti. Helsinki:
Otava. 1989. Voipio, Anni. Suomen marsalkka. Helsinki: WSOY. 1951. 3. tark. ja
täyd. p.
Wikipedia. www.mannerheim.fi
www.yle.fi/suuretsuomalaiset Saraleena Aarnitaival - Kirjailijan murha 
Kustavin kirjasto sijaitsi kunnan sydämessä, pankin ja postin välissä. Pihalla kasvoi pattirunkoisia omenapuita, jotka tarjosivat varjoisan
lukupaikan ja eväät kirjaston kävijöille. Maanantaiaamu lupasi hellettä. Aurinko helotti kuumasti, vaikka kello
tuli vasta kymmenen. Anna Maljakova pysäköi Harley Davidsoninsa kirjaston eteen ja
sammutti pyörän moottorin. Tapansa mukaan hän oli ajanut töihin rantatietä
pitkin, merituulesta ja maisemista nauttien. Anna saapasteli pihan poikki kypärä kainalossaan. Hänen punaiset,
kiharat hiuksensa ulottuivat nahkatakin olkapäille. Hiusten alta välkkyivät
korvakorut. Huulet oli rajattu huolellisesti, ja silmäluomet oli meikattu violetin
värisiksi. Mustan minihameen, lempivaatteensa, Anna oli ommellut itse. Mikään Annan olemuksessa ei paljastanut, että hän oli herännyt vasta
puoli tuntia sitten. Kirjaston portailla Anna seisahtui kaivamaan käsilaukkuaan. Hän oli juuri työntämässä avainta lukkoon, kun hän huomasi äkkiä
jotakin. Käsi pysähtyi ilmaan. Jokin oli vinossa. Kirjaston ovi oli raollaan. Anna astui sisään ja huhuili työtoveriaan:
— Kari? Ei vastausta. Mies ei ollutkaan tekemässä ylitöitä. Anna rypisti otsaansa. Oliko Kari
unohtanut oven auki lähtiessään eilen illalla kirjastosta? Sellainen ei ollut
hänen tapaistaan. Anna astui sisään kirjastoon. Kaikki näytti olevan kohdallaan. Kirjastossa olisi voinut asua. Lattiaa peittivät käsinkudotut matot, ja
seinille oli ripustettu tauluja. Kirjahyllyjä oli kolmessa huoneessa. Jokaisen
huoneen nurkassa seisoi koristereunainen kaakeliuuni. Lastenosastolla
raksutti jykevä kaappikello. Tietokoneet oli sammutettu, ja palautetut kirjat oli siirretty kärrystä
hyllyyn. Yhtäkkiä Anna huomasi, että lattialla lainaustiskin takana näkyi
jotakin tummaa ja tahmeaa ainetta. Anna kalpeni. Hän tajusi, että se oli verta. Anna käveli vapisevin jaloin
lainaustiskin luo. Hänen sydämensä jyskytti kylkiluiden alla kuin se olisi
yrittänyt paeta niiden välistä. Pöydän takana lattialla makasi kirjastonjohtaja Kari Puro, Annan
työtoveri ja kuuluisa kirjailija. Karin silmälasit lojuivat maassa. Niiden
toinen linssi oli särkynyt. Miehen silmät tuijottivat kattoon näkemättä
mitään. Karin valkoinen paita oli veren tahraama. Häntä oli ammuttu rintaan. Anna polvistui Karin vierelle ja kokeili tämän pulssia. Sitä ei tuntunut. Kari oli kuollut. — Hengitä. Ota ihan rauhallisesti, Anna komensi itseään. Hän kaivoi kännykän käsilaukustaan ja soitti hätänumeroon. Hätäkeskuksen virkailija lupasi, että poliisi ja ambulanssi tulisivat paikalle
mahdollisimman pian. Puhelun jälkeen Anna tajusi, että murhaaja saattoi
olla yhä talossa. Kylmä hiki kohosi hänen kämmeniinsä, kun hän lähti
hitaasti kävelemään kirjahyllyjen välissä. Kaappikellon raksutus kuulosti uhkaavalta. Lattian jokainen narahdus
sai Annan säpsähtämään. Kirjastossa ei kuitenkaan ollut muita. Anna palasi lainaustiskille
odottamaan. Vasta nyt hän huomasi, että lattialla ruumiin vieressä oli paperilappu. Anna poimi paperin käteensä. Siihen oli kirjoitettu vanhanaikaisella
kirjoituskoneella:
Meri vaati omansa. Aaltojen alle nukkuivat ne,
jotka eivät sen mahtia kunnioittaneet. Teksti vaikutti oudon tutulta. Ulkoa kuului lähestyvän ambulanssin ääni. Anna sujautti paperin
käsilaukkuunsa. Kirjasto oli muuttunut rikosdraaman näyttämöksi. Pihalla seisoi kaksi
poliisiautoa ja ambulanssi. Poliisit hätistelivät sivullisia kauemmas ja
eristivät alueen muovinauhalla. Karin ruumis suljettiin vihreään pussiin ja
kannettiin ambulanssiin. Anna istui hiljaisena lukusalin pöydän ääressä. Hänen poskilleen valui
ripsiväriin sekoittuneita, mustia kyyneleitä. Kaksi virkapukuista poliisia tuli sisään. Vanhempi heistä oli mies,
kunnan oma ylikonstaapeli Eero Pasanen. Pasasella oli leveät hartiat ja
tumma parta. Häntä kutsuttiin kylällä Iso-Mietaaksi, koska hän muistutti
Juha Mietoa, entistä kilpahiihtäjää. Toinen poliiseista oli nainen. Häntä Anna ei tuntenut. Nainenkin oli
pitkä, ja hänen vaaleat hiuksensa oli sidottu niskaan poninhännäksi. Nainen nosti aurinkolasit silmiltään. Hän esitteli itsensä:
— Komisario Leena Helenius Keskusrikospoliisista, Helsingistä. Helenius hymyili tyytyväisenä, kun hän ojensi kättään Annalle. Mikä
onni, että hän sattui olemaan seminaarimatkalla Turussa, lähellä Kustavia. Näin hän ehti nopeasti paikalle peräkylän poliiseja auttamaan. Anna tarttui Heleniuksen käteen. Se oli voimakas ja lämmin. Poliisit istuivat Annaa vastapäätä. Helenius kaivoi laukustaan
muistivihkon ja kynän. — Ja nyt kerrotte kaikessa rauhassa, mitä täällä oikein on tapahtunut,
hän sanoi Annalle. Kun Anna oli lopettanut kertomuksensa, Helenius kysyi:
— Siinäkö kaikki? Anna nyökkäsi. Helenius jatkoi:
— Oliko Kari Puro yksin töissä? — Oli, vastasi Anna. — Teemme töitä vuorotellen, ja lauantaina oli Karin päivä. Sunnuntaina kirjasto on kiinni. — Tiedättekö, oliko Kari Purolla vihamiehiä? Helenius kysyi. Anna pudisti päätään. Kari oli lempeä ja hyväsydäminen mies. Seudun asukkaat arvostivat häntä. Tuntui vaikealta ajatella, että joku
olisi kantanut hänelle kaunaa. — Mitä itse teitte viikonloppuna? Helenius kysyi. — Remontoimme mieheni kanssa taloamme, Anna vastasi. — 
Lauantaina 
tapetoimme 
olohuonetta. Eilen 
maalasimme
kodinhoitohuoneen, ja myöhemmin illalla menin kioskille vuokraamaan
DVD:n. Loppuillan katsoimme elokuvaa. Helenius teki vielä muistiinpanoja vihkoonsa suu tiukkana viivana ja
kasvot innosta hehkuen. Sitten hän kaivoi laukustaan kameran ja alkoi ottaa
valokuvia kirjastosta. Ylikonstaapeli 
Pasanen 
ojensi 
nyyhkyttävälle 
Annalle
nenäliinapaketin. — Älähän nyt. Kaikki selviää kyllä. Illalla Anna vaihtoi moottoripyöräänsä öljyt. Hän kävi huoltoasemalla
ostamassa olutta ja lämmitti itselleen saunan. Annan mies Andrei oli
lähtenyt aamulla työmatkalle Moskovaan. Andrei viipyisi poissa koko
viikon. Onneksi Annalla oli talossa valkoinen Katinka-kissa seuranaan. Polttopuita pilkkoessaan Anna yritti selvittää itselleen päivän
tapahtumia. Ajatukset puuroutuivat. Kaikki tuntui sekavalta ja ahdistavalta. Kari oli hyvä esimies. Hän oli opettanut Annalle kaiken, mitä
kunnankirjaston virkailijan piti tietää ja osata. Työ oli erilasta kuin yliopiston kirjastossa Pietarissa, mutta Anna piti
siitä. Karin kuoleman jälkeen vastuu kirjaston toiminnasta jäisi Annan
harteille. Hän tuskin saisi itselleen apulaista ennen syksyä. Omien töittensä
lisäksi hänen pitäisi osallistua kokouksiin ja huolehtia kirjaston raha-
asioista. Saunan jälkeen Anna istui olutpullo kädessään takapihan rappusilla. Aurinko paistoi vielä lämpimästi. Anna selasi hajamielisenä kirjaa, joka
kertoi Suomenlahden majakoista. Katinka-kissa pyöri hänen jaloissaan. Myös Kari oli ollut meren ystävä. Hänen viimeinen romaaninsakin
kertoi merestä ja saaristolaisten elämästä. Aallonmurtaja romaani oli
voittanut keväällä kansainvälisen kirjapalkinnon. Sen jälkeen Karista oli
tullut tunnettu kirjailija. Äkkiä Annan mieleen juolahti ajatus. Hän ponkaisi ylös ja meni sisään
taloon. Olohuoneessa Anna etsi Aallonmurtajan kirjahyllystä. Kari oli antanut
kirjan hänelle syntymäpäivälahjaksi. Anna selasi sitä kuumeisesti. Toiseksi
viimeisen luvun kohdalla hänen katseensa pysähtyi. Anna haki käsilaukustaan paperin, jonka oli löytänyt Karin ruumiin
vierestä. Hänen sydämensä löi tyhjää. Teksti lapussa oli sama kuin kirjassa. Murhaajan jättämä viesti oli lainaus Aallonmurtajasta. Seuraavana päivänä Kustavin kunta oli täynnä elämää. Uutistoimitusten autot tukkivat keskustan kadut. Kirjaston edessä hääri television väkeä mikrofonien ja kameroiden
kanssa. Salamavalot välähtelivät. Kari Puron surmasta tuli valtakunnan pääuutinen. Toimittajat yrittivät
haastatella Annaa, mutta tämä kieltäytyi jyrkästi. Myöskään Helenius ja
Pasanen eivät halunneet kommentoida tapahtumia, koska tutkinta oli vasta
alkuvaiheessa. Haastateltavia löytyi kylän baarista ja grillikioskilta. Parhaat
jutut pääsivät iltapäivälehtien lööppeihin. Murhasta liikkui kylällä kaikenlaisia juoruja. Villeimpien huhujen
mukaan 
Venäjän 
mafia 
olisi 
tappanut
kirjastonjohtajan. Anna ja Andrei olivat kotoisin Pietarista. Neljä vuotta sitten he olivat
muuttaneet Suomeen Kustavin seudulle. Nyt Annaa katsottiin kadulla
oudosti. Anna hoiti kirjastoa yksin. Asiakkaita riitti. Jotkut yrittivät udella
maanantai-illan tapahtumista ja Andrein Moskovan-matkoista, mutta Anna
pysyi vaiti. Keskiviikkoaamuna ennen kirjaston avaamista Anna meni postiin
hakemaan kirjalähetystä. Postivirkailija Johanna Pulkkila seisoi tiskin takana korkealla
jakkaralla, ja järjesteli paketteja hyllyyn. Johanna oli lyhyt nainen. Hänen
luumunvärinen siilitukkansa sojotti terhakkaasti pystyssä. Kun Johanna
huomasi 
tulijan, 
hänen 
pisamaisille 
kasvoilleen 
ilmestyi 
kaksi
hymykuoppaa. — No mutta Anna! Hyvä nähdä sinua. Maistuisiko kahvi? Anna ja Johanna istuivat postitoimiston keittiössä. Pöydälle oli katettu
kaksi kuppia ja kulhollinen keksejä. Johanna kaatoi Annalle kahvia ja sanoi:
— Poliisit kävivät täälläkin kyselemässä. Se Helenius-niminen komisario Helsingistä on jäänyt Kustaviin juttua
tutkimaan. Johanna jatkoi:
— Tiesitkö muuten, että Karilla on poika? Hänen nimensä on Erik
Sund. Anna kohotti kulmiaan suu täynnä keksiä. Johanna katsoi häneen
merkitsevästi ja selitti:
— Erik Sund asuu Ruotsissa. Hän muutti sinne äitinsä Helenan kanssa vuosia sitten, kun Helenalle
ja Karille tuli avioero. Helena Sund meni uudelleen naimisiin ruotsalaisen miehen kanssa. Myös Erik jäi Tukholmaan. Hän opiskeli sähköasentajaksi, mutta ei
löytänyt työtä. Lopulta Erik meni aivan rappiolle. Hän ryyppäsi ja tuhlasi
työttömyyskorvauksensa uhkapeleihin. Hän joutui pahaan velkakierteeseen. Erik lainasi rahaa Kariltakin,
mutta takaisinmaksun kanssa oli vähän niin ja näin. Lopulta Erikin ja
Karin välit katkesivat. Anna oli lakannut pyörittämästä lusikkaa kahvikupissa. Hän tuijotti
Johannaa uteliaana. Johanna nyökkäsi tyytyväisenä. Sitten hän kumartui eteenpäin ja sanoi
hiljaisella äänellä:
— Erik Sund on käymässä Kustavissa. Hän on majoittunut hotelli Villa Margaretaan. Torstaina Anna meni aikaisin töihin. Hän halusi tyynnyttää levotonta
mieltään keskittymällä töihin. Hän aikoi päivittää kirjaston verkkosivut. Hänen pitäisi myös kirjoittaa esittely kuukauden kirjasta ja suunnitella
lasten tietovisa. Anna ajatteli, että työt kyllä veisivät hänen ajatuksensa pois ikävistä
tapahtumista. Anna istui tietokoneen ääressä tehtäviinsä uppoutuneena. Nettiradio soitti kuubalaista salsaa, hänen lempimusiikkiaan. Viimeiseksi Anna tarkisti sähköpostit, joita oli tullut Kysy
kirjastonhoitajalta-palveluun. Kerran kuukaudessa oli Annan vuoro vastata asiakkaiden lähettämiin
kysymyksiin. Verkkopalvelun kautta oli tullut vain yksi viesti. Sen oli allekirjoittanut nimimerkki Karjala takaisin. Viestissä kysyttiin,
milloin Moskovan valta Suomessa päättyy. Tuntematon kirjoittaja syytti
Suojelupoliisia ja presidenttiä Venäjän mafian hännystelystä. Viestissä oli
myös terveisiä Annalle. Kirjoittaja nimitti Annaa kunnankirjaston
itärikolliseksi, joka voisi painua takaisin Venäjän rajan taakse. Annan veri kuohahti herjausviestistä. Hän alkoi heti naputella tiukkaa
vastausta, mutta pyyhki sen sitten pois näyttöruudulta. Hän huokaisi ja
poisti viestin. Anna vilkaisi kelloaan. Ennen kirjaston avaamista hän ehkä ehtisi
käsitellä uudet aikakauslehdet. Uuden aineiston tiedot piti kirjata kirjaston
tietokoneille. Muovittamisen jälkeen lehtiin piti kiinnittää tunnistetarra ja ne piti
järjestää hyllyyn. Kun Anna oli palaamassa lainaustiskille, hän huomasi, että
kirjahyllyssä oli tyhjä paikka suomenkielisten romaanien kohdalla. Hän
kumartui katsomaan hyllyä lähempää. Kaikki Kari Puron teokset puuttuivat. Anna kurtisti kulmiaan. Minne Karin kirjat olivat joutuneet? Anna oli
niin uppoutunut ajatuksiinsa, ettei hän kuullut, kun kirjaston ovi kolahti. Joku tuli sisään. — Huhuu! Saako täällä palvelua? jylisi voimakas ääni lainaustiskillä. Sisään astui kirjaston aamun ensimmäinen asiakas, Gunilla Nyman. Hän oli hotelli Villa Margaretan omistaja ja kunnanjohtajan vaimo. Gunilla lyllersi sisään kukallisessa leningissä, kesähattu päässä
kallellaan. Hänen lihavat käsivartensa puristivat sylissä kirjapinoa. Gunilla purskahti rehevään nauruun, kun hän näki Annan säikähtäneen
ilmeen. — Taisin pelästyttää sinut pahanpäiväisesti! hän huudahti. Sitten Gunilla vakavoitui muistaessaan, että talossa oli tapettu ihminen
vasta vähän aikaa sitten. — Näitä keittokirjoja olisin palauttanut, hän sanoi anteeksipyytävästi. Gunilla nojasi lantiotaan lainaustiskiin ja katseli Annaa. — Kauhea tapaus se Kari Puron kuolema, Gunilla sanoa töksäytti. — Niin on, Anna vastasi. Gunilla oli hetken hiljaa ja jatkoi sitten:
— Olen varma, että Erik Sund tappoi hänet. Gunilla kertoi Annalle, että Erik oli majoittunut Villa Margaretaan
lauantaiaamuna. Päivällä Kari oli poikennut hotellilla tapaamassa
poikaansa. He olivat riidelleet yläkerrassa. Sitten Gunilla oli kuullut
kolahduksen ja sirpaleiden kilinää. Hetken kuluttua Kari oli harpponut ulos
raivostuneena. — Menin ylös katsomaan, mitä oli tapahtunut, Gunilla sanoi. — Erik seisoi keskellä huonetta kuin myrskyn merkki ja vannoi kostoa
isälleen. Lattialla oli särkynyt valokuvakehys. Erik katsoi minua niin vihaisesti,
että käännyin huoneen ovelta melkein heti. Anna sanoi:
— Kuulin, että komisario Helenius asuu myös Villa Margaretassa. Onko hän jo kuulustellut Erikiä? Gunilla pudisti päätään. — Ei ole. Ja tiedätkö miksi? Erik Sund on kadonnut. Kun Gunilla oli mennyt, Anna muisti taas puuttuvat kirjat. Hän katsoi
koneelta Karin romaanien lainaustiedot. Annan kulmakarvat kohosivat hämmästyksestä. Tietorekisterissä luki,
että kaikki Kari Puron kirjat ovat paikallaan hyllyssä. Niiden viimeisin
lainaaja oli ollut yksi ja sama henkilö, Sylvi Solenius. Hän oli lainannut
kirjat yli kymmenen kertaa. Rekisterissä kuitenkin luki, että Solenius oli
palauttanut kirjat ajallaan. Missä ihmeessä kirjat sitten olivat? Anna tunsi Sylvin hyvin. Vanha rouva oli innokas lukija ja kirjaston
vakioasiakas. Sylvi kävi päivittäin lukemassa lehdet ja lainaamassa pinon
kirjoja. Hän kirjoitti itsekin. Useana kesänä peräkkäin Sylvi oli osallistunut luovan kirjoittamisen
kurssille, jolla Kari oli opettanut. Tällä viikolla vanhaa rouvaa ei ollut kuitenkaan näkynyt kirjastolla. Anna arveli, että Sylvi oli kuullut Karin murhasta, ja tieto oli järkyttänyt
häntä. Anna rypisti otsaansa. Saattoiko Sylvi Soleniuksella olla jotain
tekemistä Karin kirjojen katoamisen kanssa? Perjantaiaamuna 
Villa 
Margaretan 
ruokasalissa 
kaikui 
vilkas
puheensorina. Hotelli oli täynnä lomaturisteja ja viikonloppuvieraita. Pöydissä istui lapsiperheitä. Illalla hotelliin oli tullut myös bussimatkalla
oleva eläkeläisseurue. Mummot ja vaarit tungeksivat tarjoilupöydän edessä
kinkunsiivuja valitsemassa. Komisario Helenius siemaili kahviaan nurkkapöydässä. Hän katseli
muita vieraita. Lautasella hänen edessään oli omena ja puoliksi syöty
sämpylä. Heleniuksella ei koskaan ollut nälkä rikostutkinnan ollessa vielä
kesken. Helenius selaili muistiinpanojaan. Gunilla Nyman oli osoittautunut
arvokkaaksi tietolähteeksi. Hän oli kuvaillut vuolaasti murhapäivän
tapahtumia hotellissa. Erik ja Kari olivat riidelleet ja Erik oli kadonnut
äkillisesti. Mies vaikutti epäilyttävältä. Ylikonstaapeli Pasanen käveli salin poikki ja riisui lakkinsa. Hän
istahti Heleniuksen pöytään. — Huomenta, neiti! Onko tässä vapaata? Pasanen hymyili leveästi. Helenius nyrpisti nenäänsä. Partasuu alkoi käydä hänen hermoilleen. — Näyttää olevan, hän vastasi kylmällä äänellä. Pasanen ei ollut huomaavinaan Heleniuksen piikittelyä, vaan jatkoi
hyväntuulista jutusteluaan: — Soittivat ruumishuoneelta. Puro kuoli lauantai-iltapäivällä kello
neljän ja kuuden välillä. — Luoti on peräisin pistoolista, jollaista ampumaharrastajat käyttävät. Olen tehnyt listan niistä kunnan asukkaista, joilla on aseenkantolupa. Tässä,
ole hyvä! Heleniuksen kasvoille nousi pieni hymy, kun hän otti paperin Pasasen
kädestä. Samassa kännykkä pärähti soimaan Heleniuksen laukussa. Gunilla
Nyman soitti vastaanottotiskiltä. Hän ilmoitti, että Erik Sund oli juuri
palannut hotelliin. Mies olisi huoneessaan yläkerrassa, jos poliisit
haluaisivat tavata häntä. — Huoneen numero on seitsemän, Gunilla supatti puhelimeen. Helenius kiitti tiedosta ja sulki kännykkänsä. — Raikulipoika on palannut, hän sanoi Pasaselle. — Mennään! Hotellin yläkerrassa Pasanen koputti kuuluvasti huoneen numero
seitsemän oveen. Ensin ei tapahtunut mitään. Sitten sisältä kuului
laahustavia askeleita. Ovi avautui. Kynnyksellä seisoi Erik Sund aamutakissaan. Erik näytti rähjäiseltä. Hänen tukkansa sojotti pystyssä. Kasvot olivat
harmaankalpeat, ja silmien alla riippuivat tummat pussit. Hän haisi vanhalta
viinalta. Komisario Helenius näytti virkamerkkiään. — Rikospoliisista, päivää! hän sanoi. — Meillä olisi teille muutama kysymys. Erik pyysi poliisit peremmälle. Hän viittasi kohti huoneen sohvaa ja
sanoi:
— Istumaan sitten vain. — Mennään suoraan asiaan, Pasanen ehdotti. — Joko olet kuullut uutisia isästäsi? Erik näytti hämmästyneeltä:
— Mitä Karista? hän kysyi. Helenius ja Pasanen vilkaisivat toisiaan. Erik ei ilmeisesti vielä tiennyt
isänsä kuolemasta. — Meillä on ikäviä uutisia, Pasanen sanoi hitaasti. — Sinun isäsi on kuollut. — Mitä! Erik älähti. Poliisit kertoivat Kari Puron murhasta. Erikin kasvot kalpenivat
entisestään, mutta järkytys näytti menevän nopeasti ohi. Helenius otti esiin muistiinpanovälineensä ja sanoi:
—    Teidän vuoronne kertoa. Kuulustelu kesti yli tunnin. Erik Sund kertoi poliiseille, että hän oli
tullut entiselle kotipaikkakunnalleen vanhan luokkatoverinsa häihin. Häät oli
pidetty Tanssisaaressa lauantaina. Kari Puro oli nähnyt Erikin lauantaina
aamupäivällä kaupassa. Myöhemmin Kari oli tullut hotelliin tapaamaan poikaansa. Erik myönsi, että he olivat riidelleet. Riita koski Erikin vanhaa velkaa. Kari oli uhannut tehdä rikosilmoituksen, ellei poika maksaisi hänelle rahoja
takaisin. Suutuksissaan Kari oli rikkonut taulun huoneen seinältä. — Me emme oikein tulleet juttuun keskenämme, Erik totesi hiljaa. —
Kari ei koskaan hyväksynyt sitä, että jätin lukion kesken ja menin
ammattikouluun. Hänen mielestään minun olisi pitänyt opiskella juristiksi
tai lääkäriksi. Hän sanoi kerran suoraan, ettei elämäni ole hänestä minkään
arvoista. Erik katsoi tiukasti poliiseja ja sanoi:
— Kari oli nilkki. Mutta en minä häntä tappanut. — Lähditte hotellista viime lauantaina päivällä ja palasitte vasta
tänään, Helenius sanoi. — Missä olette ollut koko viikon? Erik huokaisi ja sanoi:
— Sain ystävältäni kyydin Tanssisaareen. Hän tuli hakemaan minua
seitsemältä. Juhlat kestivät pikkutunneille saakka, ja aamulla menin
ystäväni 
mökille 
nukkumaan. Ystäväni 
pyysi 
minua 
jäämään
kalastuskaveriksi pariksi päiväksi. Meillä oli hauskaa yhdessä. Aika kului
nopeasti. Erikin puhuessa Pasanen poimi sohvapöydältä avaimenperän. Hän
tarkasteli siihen painettua logoa ja kysyi sitten: — Mikä tämä on? Erik vastasi:
— Se on ampumaseuran tunnus. Harrastin ennen kilpa-ammuntaa. Erik kaivoi lompakostaan aseenkantoluvan ja näytti sitä poliiseille. Lupa oli yhä voimassa. — Onko teillä omaa asetta? Helenius kysyi. — Ei. Harjoituspäivinä lainasin seuralta pistoolin, vastasi Erik. Pasanen jatkoi kuulustelua:
— Isäsi oli varakas mies. Sinä olisit voinut tappaa hänet perinnön
takia. Erik huudahti. — Murhaaja en ollut minä! Miksi te minua kiusaatte? Miksi ette mene
tenttaamaan kyläkauppiasta? Hän vihasi Karia. Karilla ja hänen vaimollaan
oli suhde. K-kauppias Ilari Vänskä teroitti veitsiä lihatiskin takana. Kaupassa oli
tukalan kuuma. Ilmanvaihto reistaili taas. Ilarin paksut posket punoittivat, ja
hiki pisaroi hänen kaljulla päälaellaan. Hän piti esiliinansa taskussa
nenäliinaa, jolla pyyhki välillä otsaansa. Juuri ennen kaupan sulkemisaikaa ulko-oven kello kilahti. Ilari
ryhdistäytyi nähdessään tulijat. Virkapukuiset poliisit olivat harvinaisia
asiakkaita. — Mitäs lainvartijoille laitetaan? Ilari vitsaili. Ylikonstaapeli Pasanen katseli lihatiskin herkkuja vesi kielellään. Hän
olisi mielellään maistanut maalaishyytelöä tai siivun ylikypsästä
siankyljestä. — Haluaisimme puhua kanssanne Kari Purosta, komisario Helenius
sanoi. Ilari näytti pelästyneeltä. Hän takelteli:
— Mi-minä en tiedä mitään kirjastonjohtajan kuolemasta. Kun Ilari oli sulkenut myymälän ja laskenut kassan, hän vei Pasasen ja
Heleniuksen kaupan takahuoneeseen. — Saako olla jotain juotavaa? hän kysyi. Pasanen ja Helenius pudistivat päätään. Ilari kaatoi itselleen lasillisen
Jaffaa ja joi pitkän kulauksen. Pasanen aloitti hitaasti:
— Vaimosi piti kovasti kirjastonjohtaja Kari Purosta. Sinulla ja Karilla taisi olla kana kynittävänä? Ilari ei vastannut heti. Hän pyöritteli limonadia lasissa. Sitten hän
sanoi tukahtuneella äänellä:
— Ritva oli korviaan myöten rakastunut. Vuosi sitten hän halusi
avioeron, jotta voisi mennä naimisiin Karin kanssa. Minä en suostunut. Onnistuin puhumaan hänelle järkeä, ja asia jäi silleen. — Olit kuitenkin kerran uhannut Puron henkeä, Pasanen totesi. — Kännipäissäni minä vain, Ilari vähätteli vaivaantuneena. — Myönnän, että olin mustasukkainen, mutta en minä tosissani
aikonut tappaa Karia. Helenius sanoi:
— Tietojemme mukaan teillä on lupa kantaa asetta. Ilari vilkaisi naista ärsyyntyneenä. — Kuulun metsästysseuraan ja omistan hirvikiväärin. Helenius mietti hetken. Sitten hän kysyi:
— Missä olitte lauantai-iltapäivällä kello neljän ja kuuden välillä? — Täällä kaupassa, vastasi Ilari. — Mutta kauppahan menee kiinni neljältä, tivasi Helenius. Ilari sanoi:
— Teimme inventaariota myymälän kesäapulaisen kanssa. Menin
kotiin puoli kuuden maissa. — Oliko vaimonne kotona? jatkoi Helenius. Ilari nyökkäsi. — Ritva oli järjestämässä postimerkkikokoelmaansa, kun tulin sisään. Söin päivällistä ja aloin katsoa televisiota. Kun menin nukkumaan, Ritva jäi
vielä kansioittensa ääreen istumaan. Helenius ojensi Ilarille puhelinnumeronsa. — Tämä riittänee tällä kerralla. Soittakaa, jos muistatte vielä jotakin. Matkalla Villa Margaretaan Pasanen kysyi Heleniukselta:
— Mitä arvelet jutusta? Helenius puristi poliisiauton rattia otsa
rypyssä. — Hankala tapaus, hän sanoi. — Erik Sund ja Ilari Vänskä vihasivat kumpikin Kari Puroa. He
kuitenkin olivat murhahetkellä muualla kuin kirjastossa. Molemmilla on
todistajia. Pasanen nyökkäsi, muttei sanonut mitään. Sen sijaan hän avasi radion. Auto töyssähteli eteenpäin pitkin hiekkatietä Olavi Virran musiikin
tahdissa. Pellon laidassa seisoi lato, jonka seinässä oli lavatanssimainos. Helenius katsoi ilmoitusta kiinnostuneena. — Arvelen, että työviikko on ohi, Helenius sanoi. — Siirretään palaveri maanantaihin. Ensin vien sinut kotiin keskustaan
ja sitten menen tanssimaan. Helenius käänsi auton kohti keskustaa niin nopeasti, että Pasanen
melkein putosi etupenkiltä. Lauantaina kirjastossa oli hiljaista. Kesälomalaiset olivat jo lainanneet
dekkarinsa ja kepeät rakkausromaaninsa. Nyt he makasivat mökin laiturilla
niitä lukemassa. Sulkemisajan jälkeen Anna päätti siivota kirjaston varaston. Takahuoneessa vallitsi melkoinen sekamelska. Ajan mittaan pöydille oli
kertynyt röykkiöittäin papereita epämääräisiksi pinoiksi. Hyllyt notkuivat
vanhoja kirjoja. Karin työpöydällä lojui tiedelehtiä. Kari oli halunnut säilyttää kaikki
kirjastoon tulevat lehdet. Pölyisiä lehtipinoja oli ympäriinsä huoneen
seinustoilla. Anna siirsi lehdet pöydältä lattialle. Lehtien alta paljastui postia, ikivanhoja mainoksia ja paksu kirjekuori. Kirjekuori oli osoitettu Karille. Sen lähettäjä oli Sylvi Solenius. Anna otti kirjeen käteensä ja hetken mietittyään avasi sen. Hän kaivoi
kuoresta esiin nipun papereita. Ne olivat täynnä tekstiä, joka oli kirjoitettu
vanhanaikaisella kirjoituskoneella. Paperin reunoihin oli lisätty merkintöjä
punaisella kuulakärkikynällä. Anna 
luki 
muutaman 
rivin. Hänen 
silmänsä 
laajenivat
hämmästyksestä. Teksti oli Aallonmurtajan käsikirjoitus! Miten ihmeessä
Sylvi Solenius oli saanut Karin käsikirjoituksen haltuunsa? Äkkiä Annan mieleen tuli kauhistuttava ajatus. Hän jätti paperit
pöydälle ja lähti ulos huoneesta. Ukkosrintama lähestyi mereltä. Taivas oli muuttunut melkein
mustaksi, ja kaukaa kuului jyrinää. Veneilijät kiirehtivät myrskyn alta
satamaan suojaan. Anna huristeli moottoripyörällään pitkin maantietä. Hänellä oli yllään
vain ohut kesämekko. Lähestyvä sade ei kuitenkaan huolestuttanut häntä. Hänellä oli isompia murheita mietittävänään. Tie kiemurteli peltojen halki. Mitä pidemmälle Anna ajoi, sitä
autiommaksi maisema kävi. Vain muutama harmaa mökki kyhjötti metsän
reunassa. Viimein Anna saapui lossirantaan. Tie päättyi siihen. Anna sammutti
moottorin ja kaivoi käsilaukustaan kartan. Hän tutki sitä otsa rypyssä. Hän taitteli auki myös pienen paperilapun. Lapulle hän oli kirjoittanut Sylvi Soleniuksen osoitteen. — Pahus! Taisin ajaa ohi, hän mutisi itsekseen. Harhailtuaan vielä jonkin aikaa Anna löysi oikean risteyksen. Hän
kääntyi tielle, joka nousi pitkin harjannetta. Tie muuttui yhä kapeammaksi ja huonokuntoisemmaksi. Tien
vasemmalla puolella kohosi kallioseinämä ja oikealla oli jyrkkä pudotus
mereen. Anna puri huultaan ja väänsi lisää kaasua. Moottoripyörän renkaat
ulvahtivat. Mäen päällä  seisoi yksinäinen rantahuvila. Se oli ollut joskus
valkoinen, mutta maali oli rapissut sen seiniltä. Taloa ympäröi villiintynyt
puutarha ja lankkuaita. Anna pysäköi huvilan eteen. Aidan portti oli raollaan. Postilaatikossa
luki Solenius. Ovikello oli rikki. Anna painoi nappia uudestaan, mutta ääntä ei
kuulunut. Hän koputti oveen ensin varovasti ja sitten voimakkaammin. Odottaessaan Anna kaivoi laukustaan sinisen silkkihuivin. Joku oli
unohtanut sen kirjastoon. Hän aikoi käyttää huivia tekosyynä vierailla
Sylvin luona. Oven avasi iäkäs nainen. Hänellä oli yllään valkoinen neulepusero ja
violetti hame. Harmaat hiuksensa hän oli kammannut nutturaksi niskaan. Hänen
silmänsä tarkastelivat Annaa pyöreiden silmälasien takaa. — Päivää, sanoi Anna. — Olin tässä vähän ajelulla. Päätin poiketa kysymään, onko tämä
kirjastoon unohtunut huivi teidän. Muistan nähneeni sen teidän
kaulassanne. Anna ojensi Sylville huivin. Nainen otti sen käteensä epäluuloinen
ilme kasvoillaan. — Minunhan se tosiaan on. Mutta ei teidän olisi tarvinnut tuoda sitä
minulle kotiin. Kun Anna ei keksinyt sanottavaa, Sylvi kutsui hänet sisään. Sylvin koti muistutti museota. Alakerran salin huonekalut olivat
peräisin menneeltä vuosisadalta. Seinillä riippui mustavalkoisia valokuvia. Pöydät oli koristeltu pitsiliinoilla. Vihreällä samettisohvalla lepäsi
kirjailtuja tyynyjä. Salissa oli myös valtava kirjahylly. Se peitti kokonaan salin
peräseinän. Kirjoja on ainakin pari tuhatta, Anna ajatteli. — Ottaisitteko kahvia tai teetä? Sylvi kysyi. Kun Sylvi oli mennyt keittiöön, Anna meni tutkimaan kirjahyllyä. Kaikesta näki, että Sylvi oli todellinen lukutoukka. Hyllyssä oli tietokirjoja
eri aloilta, elämäkertoja ja romaaneja. Sylvillä oli myös vanhoja
harvinaisten kielten sanakirjoja. Kirjojen keräämiseen oli varmasti mennyt
vuosikymmeniä. Mistähän vanha rouva oli löytänyt ne kaikki? Anna kuljetti kättään pitkin kirjojen selkiä. Sitten käsi pysähtyi. Anna näki hyllyssä kirjan, jonka selkään oli liimattu kirjaston tarra. Se
oli Kari Puron esikoisromaani. Hyllystä löytyivät muutkin Karin
kirjoittamat teokset, jotka olivat kadonneet kirjastosta. Anna löysi myös
Aallonmurtajan. Hän 
selaili 
sitä. Aallonmurtajan 
välistä 
löytyi
lehtileikkeitä. Ne olivat kirjasta kertovia uutisjuttuja ja arvosteluja. Lehtijutuissa oli myös valokuvia Karista. Hän seisoi ruusukimppu
kädessään ottamassa vastaan palkintoa. — Oletko lukenut Aallonmurtajan? Sylvi kysyi. Anna säpsähti ja kääntyi ympäri. Hän ei ollut huomannut, että talon
emäntä oli tullut keittiöstä. Sylvi seisoi tarjotin kädessään. Tarjottimella oli kaksi höyryävää
kahvikuppia ja lautasellinen mokkapaloja. Anna ja Sylvi istuivat kahvilla salin pöydän ääressä. Ulkona oli tullut
pimeää. Ukkosen jyrinä lähestyi. Tuuli ravisteli omenapuiden oksia. Ensimmäiset sadepisarat rapsahtelivat jo ikkunalautaan. Sylvi laski kahvikupin kädestään. Annasta tuntui, että naisen katse
porautui hänen lävitseen. — Miksi tulitte tapaamaan minua? Sylvi kysyi. — Löysin kirjastosta kirjeen, jonka te olitte lähettänyt Kari Purolle,
Anna sanoi. — Kirjeessä oli Karin romaanin käsikirjoitus. Mistä olitte
saanut sen? Sylvi pyyhki paperiliinalla kakunmurun suupielestään. Hän esitti
vastakysymyksen:
— Mistä itse arvelette? Anna nielaisi. Sitten hän sanoi hitaasti:
— Minä uskon, että te olette kirjoittanut sen itse. Sylvi nyökytteli päätään. Hänen hymyssään oli jotakin pelottavaa. Sylvi sanoi:
— Olette oikeassa. Minä kirjoitin Aallonmurtajan. Lähetin sen Karille
luettavaksi, jotta hän antaisi minulle palautetta. Hän osasi aina arvioida
tekstejäni. Mutta nyt kävi toisin. Sen sijaan, että hän olisi antanut minulle
palautetta kirjastani, hän varasti sen. Hän lähetti tekstin kustantajalle omissa
nimissään. Mitä ajattelette sellaisesta? — Minusta se oli alhainen teko, Anna sanoi. — Se oli rikos! Sylvi huudahti. — Kari Puro varasti kirjan lisäksi
maineen ja kunnian, joka olisi kuulunut minulle. Minun tekstilläni hän sai
itselleen myös suuren summan rahaa. Ja sitten hän vielä kehtasi hymyillä
lehtikuvissa! Sylvi jatkoi:
— Pyysin Karilta julkista anteeksipyyntöä. Vaadin häntä palauttamaan
palkintorahat ja käsikirjoituksen ainoan kappaleen. Kari vain nauroi
ivallisesti. Hän sanoi minulle, että tyhmyydestä sakotetaan. — Miksi ette soittanut asianajajalle? Anna kysyi. Sylvi näytti katkeralta. — Ei kukaan olisi uskonut minua, vanhaa höppänää naista. Minulle
olisi vain naurettu, aivan kuten Karikin teki. Sade hakkasi ikkunoita. Sylvi sekoitteli kahviaan. Annan sydän
jyskytti pelosta. — Tekö sitten… Anna ei saanut sanaa suustaan. Sylvi nyökkäsi hitaasti päätään. —     Kyllä. Minä hänet tapoin. Anna istui tuolissa kauhusta kylmänä. Hän yritti nousta, mutta jalat
eivät totelleet. Sylvi oli murhannut Karin, ja tappaisi nyt Annankin. — Niin kultaseni, Sylvi sanoi, aivan kuin olisi lukenut Annan
ajatukset. — Surullinen tarina, eikö totta? Ja surullista on myös se, että
pääsit kaikesta selville. Nyt minun on pakko tappaa sinutkin. Sylvi ojensi kätensä kohti Annaa. Kädessä oli ladattu ase. Anna tuijotti pistoolia pakokauhun vallassa. Kaikki oli lopussa. Hänellä ei ollut mitään mahdollisuutta päästä elävänä ulos talosta. Samassa valot sammuivat. Ukkosen aiheuttama sähkökatkos pimensi
koko seudun. Nopeammin kuin ajatus Anna repäisi pistoolin Sylvin kädestä. Hän
heitti sen pimeässä vasten ikkunaa, ja ikkuna särkyi sirpaleiksi salin
lattialle. Sylvi syöksyi Annan kimppuun. Naiset painivat hetken raivokkaasti. Anna löi päänsä pöydänkulmaan,
ja lasinsiru viilsi haavan hänen käteensä. Hän oli kuitenkin Sylviä
voimakkaampi ja pääsi ottelussa voitolle. Anna istui Sylvin päällä ja yritti pitää rimpuilevaa naista aloillaan. Toisella kädellään Anna kaivoi kännykän käsilaukustaan. Hän näppäili
komisario Heleniuksen numeron. Juuri kun Helenius vastasi, puhelu katkesi. Anna katsoi tyrmistyneenä
kännykkäänsä. Sen akku oli tyhjä. Seuraavat viisikymmentä minuuttia olivat Annan elämän pisimmät. Hän tunsi olevansa vankina tässä kamalassa talossa kylmäverisen
murhaajan kanssa. Rikkinäisestä ikkunasta satoi sisään. Tuuli kieputti verhoja ja ulisi
kammottavasti. Valtava pamaus tärisytti taloa. Salama välähti, ja sen valossa Anna
näki Sylvin irvistykseen vääntyneet kasvot. Viimein kuului auton moottorin ääni. Ulko-ovi lensi auki. Kaksi nuorta
poliisia ryntäsi sisään, ja heidän perässään tulivat Helenius ja Pasanen. Poliisit pidättivät Sylvi Soleniuksen. He laittoivat hänelle käsiraudat ja
veivät hänet pihalla seisovaan autoon. Sylvi vilkaisi taakseen viimeisen kerran. Anna näki, että hänen
silmissään oli kyyneleitä. Sade oli lakannut. Aurinko porotti taas pilvettömällä taivaalla. Todisteena rajuilmasta oli vain palanut koivu Sylvin pihalla. Salama oli
polttanut sen rungon mustaksi. Anna istui Sylvin keittiössä tuttujen poliisien kanssa. Kimalaiset
pörräsivät ikkunan takana. Yksi niistä lensi sisään ja laskeutui keskelle
pöytää. Ylikonstaapeli Pasanen rullasi sanomalehden ja aikoi iskeä sillä
tunkeilijaa. Sitten hän antoi kätensä vaipua. Komisario Helenius selasi muistiinpanojaan. Annan selostus viime
päivien 
tapahtumista 
pitäisi 
vielä 
tallentaa 
poliisilaitoksen
kuulustelupöytäkirjaan. Myös Helenius ja Pasanen olivat päässeet murhaajan jäljille, kun he
olivat tutkineet Karin papereita. He olivat löytäneet Karin työhuoneesta
kirjossa Sylvi vaati Karilta Aallonmurtajan käsikirjoitusta takaisin. Kirjeessä luki: Soitat Helsingin Sanomien ja Yleisradion toimitukseen. Kerrot 
toimittajille, 
mitä 
olet 
tehnyt. Haluan 
sinulta 
julkisen
anteeksipyynnön. Toimit heti, jos henkesi on sinulle kallis. Poliisit olivat pyytäneet puhelinyhtiön teknikkoa jäljittämään Annan
soiton. Teknikko kertoi, että Anna oli käyttänyt puhelintaan Sylvin talossa. Siitä poliisit tiesivät, että Anna oli vaarassa. Helenius sulki muistikirjan ja
huokaisi. Luojan kiitos, että Anna oli säilyttänyt malttinsa tukalassa
tilanteessa. Helenius sanoi ääneen sen, mitä kaikki ajattelivat:
— Sinulla oli onni matkassa. Anna nyökkäsi vakavana ja nousi lähteäkseen. — Haluatko kyydin? Pasanen kysyi. Anna hymyili ylikonstaapelille. — En, kiitos. Anna puristi hyvästiksi Pasasen ja Heleniuksen kättä. Sitten hän käveli
ulos ja laittoi moottoripyöräkypärän päähänsä. Miten hyvältä tuuli tuntuikaan Annan iholla, kun hän huristeli
moottoripyörällään pitkin aurinkoista merenrantaa. Sisko Istanmäki - Liian paksu perhoseksi 
Selkokielinen mukautus Saraleena Aarnitaival Tämä on tarina Ernistä ja Kaisusta. Erni on kauppias. Hän omistaa
kaupan, Ruutinojan Sekatavaran. Ruutinoja on pieni kunta jossain
Suomessa. Kaisu tulee Emille töihin. Siitä tulee pienen miehen ja ison
naisen rakkaustarina. Mutta aloitetaan tarina alusta. Kaisu juoksee rappusia ylös sanomalehti kainalossa. Lattia tärisee
hänen jalkojensa alla. Tömps, tömps, tömps! Kaisu on komea nuori nainen, pitkä ja lihava. Joskus häntä kiusataan, koska hän on niin iso. Kaisu ei välitä pilkkaajista,
vaan nauraa heille. Kaisun äiti istuu yläkerran keittiössä jalat pesuvadissa. Vadissa on suolavettä, jossa äiti hautoo kipeitä jalkojaan. Äidillä on oma
kauppa. Hän on seisonut koko päivän kaupassa palvelemassa asiakkaita. Alakerrassa Kaisun veli Eero riitelee vaimonsa Hellin kanssa. Kaisu sanoo kyllästyneenä:
— Minä en kestä enää kuunnella tuota riitelemistä. Kaisu näyttää äidilleen ilmoitusta sanomalehdessä. Siinä etsitään
kauppa-apulaista Ruutinojan Sekatavaraan. Apulaiselle luvataan oma huone
ja ilmaiset ateriat. Kaisu sanoo:
— Minä aion hakea tätä työpaikkaa. Ruutinoja sijaitsee syrjässä, mutta se on järven rannalla. Työpäivän
jälkeen voi mennä uimaan, Kaisu miettii. Kaisu soittaa kauppaan.",book
"Pidin historiallisten artikkeleiden kirjoittelua mielekkäänä. Se oli jonkinlainen paluu nuoruuteni aikoihin. Teksteistäni välittyi edelleen natsismin ihailu ja kaiho natsi-Saksan menneisyyttä kohtaan. Kirjoituksiani Hitleristä ensimmäisen maailmansodan sankarina julkaistiin Suomen vastarintaliikkeen verkkosivuilla, vaikka olin alkanut menettää uskoani aatteen uudelleennousuun. En miettinyt liittyväni muihin uusnatsijärjestöihin. En pitänyt niitä yhtään vastarintaliikettä parempina vaihtoehtoina. Natsiurani aikana olin oppinut tuntemaan eri uusnatsijärjestöjen välistä dynamiikkaa ja itsetuntoa kohottavaa ryhmämentaliteettia. Yhä selvemmin ne alkoivat näyttäytyä haitallisina elämässäni, enkä uskonut järjestön vaihtamisen muuttavan asiaa. Kun olin alkanut nähdä vastarintaliikkeen kielteisemmässä valossa, uskoin toistavani vain samaa haitallisuutta muissa järjestöissä. Lisäksi olin väsynyt natsismin kannattamiseen. Aateesta ja järjestöstä oli tullut painolasti. Olin myös hiljalleen lopettanut vuosia kestäneen kirjeenvaihtoni Richard Scutarin ja monen muun natsirikollisen kanssa. Hyväksyin kuitenkin jälleen Klas Lundin ehdotukset ja järjestön nimellisen jäsenyyden. Uskalsin olla palaamatta takaisin liikkeen sisäpiiriin, mutta en ollut tarpeeksi vahva pysymään päätöksessäni erota järjestöstä. Tapaamisen jälkeen tiesin tehneeni virheen. Ainoaksi ajatuksekseni jäi, että minun pitää päästä jotenkin pois. Olin pitänyt parin vuoden ajan yhteyttä petturiksi leimattuun Magnus Södermaniin. Yhteydenpitoni Ruotsin vastarintaliikkeen entiseen johtomieheen takaisi paljastuessaan sen, että menettäisin järjestön vähäisenkin luottamuksen. Aluksi en tavoitellut paljastumista järjestölle, sillä halusin vain kuulla hänen versionsa tarinasta. Keväällä ja kesällä 2014 taas en enää välittänyt yhteydenpidon paljastumisesta, koska tunsin päässeeni pelosta yli. En enää antanut painoarvoa järjestön ajatuksille yhteydenpidosta vihollisen kanssa. Paljastuin lopulta, kun osallistuin Södermanin kutsumana ruotsalaisen uusnatsipuolueen kesäjuhlille Öölannissa. Vastarintaliike piti puoluetta vihollisenaan ja kilpakumppaninaan. Liikkeen näkemyksen mukaan sitä johtivat pettureina pidetyt järjestön entiset jäsenet. Sana osallistumisestani Ruotsalaisten puolueen (SvP:n) kesäjuhlaan kiiri nopeasti Ruotsin vastarintaliikkeen johtajien korville. Pian aloin saada huolestuneita puhelinsoittoja muilta liikkeen johtajilta paitsi Klas Lundilta. Eräs soittajista oli Pär Öberg, joka halusi tavata minut välittömästi ja vaati täydellistä selvitystä yhteistoiminnasta vihollisen kanssa. Öberg painotti Södermanin vaarallisuutta. Öberg varoitti tämän manipulointikyvyistä, joilla hän väitti Södermanin käännyttävän jäseniä vastarintaliikkeestä. Kun tuskastunut ja vihainen Öberg huomasi epäonnistuneensa yrityksissään, vaihtui soittaja Emil Hagbergiksi. Hagberg yritti kuulostaa viralliselta ja jokseenkin asialliselta. Hänkin kysyi mahdollisuutta tapaamiseen, mutta kieltäydyin. Arvelin Hagbergille, että tapaaminen onnistuu parhaaksi katsomanani ajankohtana. En oikeasti ajatellut tapaavani häntä enkä ketään muitakaan vastarintaliikkeestä. Olin pettänyt Klas Lundin veljeilemällä vallankaappausyrityksen arkkitehdin kanssa. Jouduin vastarintaliikkeen mustalle listalle epämieluisana henkilönä, jota muiden jäsenten tuli välttää tapaamasta. Tämän anteeksiantamattoman petoksen avulla saatoin lopulta löytää tieni ulos vastenmieliseksi käyneestä järjestöstä. Joitakin kuukausia myöhemmin Helsingissä järjestettiin Rudolf Hess -kirjaesittely, jonka päätteeksi Pär Öberg lopulta tavoitti minut henkilökohtaiseen puhutteluun. Kuukausien ajan olin kieltäytynyt tapaamasta vastarintaliikkeen johtoa eri verukkeilla, mutta tätä tapaamista en voinut välttää. Öberg aloitti sanomalla, kuinka pettynyt hän minuun oli: ”Kieltäydyit tapaamasta minua niin useasti. Tiedäthän, että vaikka soittaisin sinulle keskellä yötä ja käskisin sinua tulemaan jonnekin, sinun olisi täytyisi tulla.” Tämä oli Öbergin viimeinen, epätoivoisen oloinen yritys pitää vanhasta ja luotetusta jäsenestä kiinni. Hän sanoi, että petturit olivat aina yrittäneet tuhota vastarintaliikkeen. ”Minä edelleen pidän sinusta, Henrik”, Öberg sanoi, ”Soitan sinulle vielä ja selvitämme asian.” Viimeiset sanat kaikuivat tässä vaiheessa kuuroille korville. Ideologiani oli vuosia ollut sama vastarintaliikkeen kanssa. Nyt olin tilanteessa, jossa aatteellani ollut enää minkäänlaista järjestöä taustalla. Kun en enää tuntenut kuuluvani liikkeeseen ja tuttu kaveripiirini katosi natsiliikkeessä vietettyjen vuosien jälkeen, maailmani romahti. Olin uskonut toimineeni oikeassa järjestössä ja aatteessa yli vuosikymmenen. Kun käsitin olleeni väärässä, aloin katua elämänvalintojani. Ensimmäinen ajatus, joka mielessäni jylläsi oli se, kuinka vanhin sisareni oli varoittanut elämäni pilaamisesta natsismilla. Suhtauduin ajatukseen tällä kertaa vakavasti. Päätin vakaasti olla palaamatta natsikuvioihin. Natsiliike ja äärijärjestö eivät enää tuntuneet houkuttelevilta. Kun kyllästyin antamaan tekosyitä, aloin myös epäillä kannattamaani aatetta. Yritin vielä oikeuttaa itselleni aatteen kannattamista tekemällä historiallista tutkimusta ja etsimällä muita syitä uusnatsina pysymiselleni. Pitkien yksinpuheluiden jälkeen en kuitenkaan enää löytänyt yhtäkään pätevää syytä kannattaa natsismia tai rasismia. Yksinpuheluissani kysyin itseltäni, oliko kannattamassani aatteessa mitään järkeä vai olinko poiminut siitä vain hyvät puolet ja pyrkinyt pesemään sen verisyyttä puhtaaksi keskittymällä ideologiaan. Olinko ollut hyväuskoinen, tyhmä vai molempia? Mietin mihin rasismin ja natsismin ihmisviha oli johtanut esimerkiksi Yhdysvalloissa ja natsi-Saksassa. Molemmissa maissa se oli johtanut suuriin ruumisröykkiöihin, katkeruuteen, sortoon, suruun ja kärsimykseen. Yhdysvalloissa se oli aiheuttanut satoja ellei tuhansia Ku Klux Klanin toimeenpanemia mustaihoisten lynkkauksia ja Saksassa useita miljoonia murhia tuhoamisleirien kaasukammioissa. Tunnontuskat valtasivat mieleni ja tunsin syyllisyyttä aatteen kannattamisesta. Natsiupseerit ja tuhoamisleirit eivät olleet minulle vain mustavalkoisia kuvia historian kirjoissa, vaan olin tavannut ja tuntenut monia vanhoja natseja. Monen heistä mielestä holokaustia ei ollut koskaan tapahtunut tai juutalaiset olivat ainakin ansainneet kohtalonsa. Natsina olin tottunut kiistämään koko holokaustin ja natsi-Saksan muut sotarikokset ja vähättelemään uhrien määrää. Nyt kysyin itseltäni mitä eroa sillä oli, olivatko natsit murhanneet miljoona vai kuusi miljoona juutalaista – kaikki olivat kylmäverisiä ja harkittuja murhia. Ne oli toteutettu natsien pyrkimyksestä luoda täydellinen arjalaisrotu. Antisemitismi alkoi karista mielestäni tässä vaiheessa, kun kohtasin kylmän totuuden natsien tekemästä holokaustista. En enää puolustellut natseja ja syyttänyt juutalaisia, vaan näin heidät kylmäverisen natsipolitiikan uhreina. Rasismissa ja natsismissa näkemäni ”hyvät puolet” alkoivat kaikota mielestäni. En halunnut haaskata enempää aikaani liikkeeseen ja aatteeseen. Tuntemani maailma alkoi horjua ja huojua. Muistin hyvin historiankuvaukset natsien hirmuteoista, joista olin lukenut nuorena sotakirjoista. Näitä kuvauksia olin myöhemmin peittänyt revisionismilla. Pohjimmiltaan natsismin kauheus oli siis ollut koko ajan tiedossani. Yhtäkkiä tunsin oloni sairaaksi. Kuinka olin saattanut kieltää natsien tekemät massamurhat ja juutalaisten kansanmurhan? Kuinka olin voinut kannattaa aatetta, joka pyrki muiden kansallisuuksien ja vähemmistöjen täydelliseen tuhoamiseen? Pyrin päivä päivältä kyseenalaistamaan enemmän entistä ajatusmaailmaani ja uusnatsiliikettä. Kun menin ulos ja näin ulkomaalaisia ihmisiä, en pitänyt heitä enää salajuonia valkoisen rodun päänmenoksi punovina maahantunkeutujina vaan tavallisina, normaalia elämää elävinä ihmisinä. En enää lukenut tai katsonut uutisia natsi-ideologian vääristämästä näkökulmasta, joka piti niitä osana sionistien maailmansalaliiton käsikirjoitusta. Pystyin myös katsomaan elokuvia ilman, että yritin löytää niistä juutalaista propagandaa tai juutalaisiksi epäilemiäni näyttelijöitä. Uusnatsien verkkouutisten sijasta luin paljon rasistisia ääriryhmiä seuraavien säätiöiden, kuten ruotsalaisen rasisminvastaisen Expon, tutkimuksia uusnatseista ja rasistisesta propagandasta. Tutustuin myös entisten uusnatsien kokemuksiin liikkeen ja aatteen jättämisestä. Heillä oli kanssani hyvin samankaltaisia ajatuksia aatteen julmuudesta liikkeestä irtaantumisen aikana. Vaikka tunsin päässeeni omin avuin melko pitkälle, tunsin kuitenkin tarvetta puhua jollekin taholle pyrkimyksistäni. Olin väsynyt ja neuvoton. Tunsin loppukesästä 2014, että minun täytyi saada ulkopuolista tukea irtaantuakseni natsiliikkeestä ja siihen kytketyistä aatteista. Tunne vahvistui ennen lokakuun Rudolf Hess -kirjaesittelyn järjestämistä Helsingissä, mutta en tiennyt keitä voisin lähestyä tai otettaisiinko minut ylipäätään vakavasti. Noihin aikoihin mielessäni kävi myös ajatus osallistua Exit-ohjelmaan. Tiesin, että se oli auttanut useita uusnatseja Saksassa ja Ruotsissa, ja ajattelin ohjelman saattavan sopia minullekin. Ajatukseni eivät kuitenkaan ehtineet toteutua. Norjalainen ääriryhmiä tutkiva toimittaja Kjetil Stormark otti odottamatta yhteyttä Helsingissä järjestämäni natsijohtaja Rudolf Hessin sairaanhoitajan kirjaesittelyn tiimoilta. Olin aloittanut Hessin sairaanhoitajan kirjan suomentamisen hänen läheisen ystävänsä Roy Armstrongin suosituksesta keväällä 2011. Kirjan kirjoittajan Abdallah Melaouhin kanssa tekemässäni käännössopimuksessa lupauduin huolehtimaan teoksen markkinoinnista ja järjestämään sille kirjaesittelyn. Kesällä 2012 lopetin kääntämisen, samalla kun vähensin muutenkin äärioikeistolaista toimintaani. Vuotta myöhemmin jatkoin kääntämistä ja sain kustannettua teoksen perustamani Fenrir Förlagin kautta keväällä 2014. Vaikka kirjan julkistamiseen mennessä olin osittain jättänyt vastarintaliikkeen ja epäilin vahvasti myös natsismia, pidin kuitenkin kääntämistyötä ja julkaisua mielenkiintoisena kokemuksena. En ajatellut peruuttaa kirjaesittelyä epäilyistäni huolimatta, koska en halunnut rikkoa käännössopimustani Melaouhin kanssa. En olisi pitänyt sitä kohteliaana ja arvelin sen saattavan johtaa myös laillisiin seurauksiin. Lupasin kuitenkin itselleni, että kirjaesittely on viimeinen tekoni uusnatsiliikkeessä. Toisaalta sain mahdollisuuden selvitellä, miten Ruotsin vastarintaliike suhtautuu aiemmin kesällä paljastuneeseen yhteydenpitooni Magnus Södermaniin. Pär Öbergin minulle pitämä puhuttelu ja Ruotsin vastarintaliikkeen ykkösnyrkkien kylmäkiskoinen käytös kirjaesittelyssä vahvistivat, että olin joutunut mustalle listalle. Myöhemmin sain tietää sattumalta tapaamaltani Ruotsin vastarintaliikkeen aktivistilta, että järjestön johto oli kieltänyt Suomen ja Ruotsin vastarintaliikkeen aktivisteja osallistumasta kirjaesittelyyn. Aktivisti kertoi kiellon syyksi sen, että järjestö pelkäsi Södermanin ja minun yrittävän manipuloida aktivisteja kääntymään sitä vastaan. Siksi tapahtumassa ei ollut vieraina suomalaisia ja ruotsalaisia jäseniä, ylintä johtoa lukuunottamatta. Norjalaistoimittaja Stormarkia kiinnosti kirjaesittelyn norjalaiset vieraat, joista yksi oli rasistisesta murhasta tuomittu Ole Nicolai Kvisler. Soiton jälkeen mietin keskusteluamme. Stormarkin puhelinsoitto oli tullut kuin tilauksesta. Tarkastin löytäisinkö Stormarkista tietoa internetistä. Löysin hänen Hate Speech International -verkkosivunsa, joilla oli uutisia ja muita artikkeleita niin islamistisista kuin äärioikeistolaisistakin ääriryhmistä. Ajattelin, että Stormark on oikea henkilö kertoa suunnitelmistani. Mietin myös, että jos en ota yhteyttä nyt, en ehkä ota myöhemminkään. Silloin tein päätökseni. Otin Stormarkiin yhteyttä ja kerroin haluavani puhua menneisyydestäni ja kansainvälisistä uusnatsiyhteyksistäni. Kjetil Stormark oli yllättynyt, että joku kaltaiseni halusi puhua uusnatsipiireissä usein tahallisesti vasemmistolaisiksi leimattujen toimittajien kanssa. En suinkaan ollut hänelle tuntematon henkilö. Stormark aavisteli, että keskustelustamme tulisi mielenkiintoinen, kun sovimme tapaavamme Oslossa joulun jälkeen 2014. Lähdin Osloon tapaamaan Stormarkia ja hänen avustajaansa. Olimme etukäteen jutelleet puhelimitse yksityiskohtaisesti tapaamiseemme liittyvistä asioista. Hän kertoi, että tulee haastattelemaan minua ja että se saattaa viedä pitkään. Minun tulisi valmistautua ainakin henkisesti. Puhelinkeskustelujemme perusteella pidin Stormarkia ystävällisenä ja ammattitaitoisena toimittajana. Näkemykseni hänestä vain vahvistui, kun tapasimme. Minua tietenkin jännitti lähteä Osloon, sillä en ollut aiemmin tavannut yhtäkään toimittajaa tai puhunut heidän kanssaan uusnatseista ja vastarintaliikkeestä. Puhelinkeskustelumme olivat kuitenkin murtaneet enimmän jään. Niiden pohjalta minun oli myös helpompi asennoitua tapaamiseemme. Osloon lähtiessäni tiesin, että olin ottanut tärkeän askeleen uusnatsiliikkeestä jättäytymiseksi, vaikka en ennen tapaamistamme osannut aavistella, mihin se saattaisi johtaa. Vaikka ensivaikutelmana saatoin vaikuttaa sulkeutuneelta, olin lähtenyt tapaamiseen avoimin mielin ja ilman ennakkoluuloja. Keskustelimme useita tunteja uusnatsitaustastani ja järjestäytyneestä uusnatsitoiminnasta Pohjoismaissa, Saksassa ja Yhdysvalloissa. Keskustelumme jälkeen sovimme läheisemmästä yhteistyöstä. Sain Stormarkilta myös ajatuksen kirjan kirjoittamisesta elämästäni kokopäivänatsina. Suomen vastarintaliikkeen salaiset kansiot Kerron tässä kirjani viimeisessä luvussa syvemmin vastarintaliikkeen rakenteesta ja toimintatavoista. Syvennyn tarkemmin muutamiin seikkoihin, jotka eivät mahtuneet elämäntarinani aikajanalle. Tällaisia asioita ovat ensinnäkin hallinto, kuten johtamiskäytännöt ja taloudenpito, toisekseen jäsenen elämään liittyvät asiat kuten jäsenyys ja aktivismi sekä lopuksi jäsenistön ulkopuolisiin vaikuttavat asiat kuten rikollisuus sekä suhteet muihin järjestöihin ja ääriryhmiin. Suomen vastarintaliike haluttiin perustaa emojärjestönsä tavoin salaisuuksien ympäröimäksi järjestöksi. Päätimme pitää liikkeen kaikki sisäiset yksityiskohdat kuten järjestörakenteen, toimintamuodot ja rikollisuuden julkisuudelta piilossa. Emme arvelleet niiden kestävän päivänvaloa. Tiesin varsin hyvin, kun lähdin perustamaan liikettä, ettei järjestön asioista saanut puhua ulkopuolisille. Pyhää sääntöä rikkovista tulee pettureita ja vastarintaliikkeen vihollisia, joita ei enää koskaan saa päästää takaisin sisäpiiriin. Uhkailemalla ja pelottelemalla liikkeen jäsenet pitävät häntä silmällä, jotta uuden elämän aloittamisesta tulisi mahdollisimman tukalaa. Vihollisista toivotaan joskus päästävän eroon uusnatsiliikkeen omassa ”pitkien puukkojen yössä”. Alkuperäinen pitkien puukkojen yö oli natsijohtaja Adolf Hitlerin heinäkuussa 1934 toteuttama natsipuolueen sisäinen puhdistus. Tuolloin natsit tappoivat SA-johtajia ja heidän tukijoitaan, joita he syyttivät suunnitelmista syrjäyttää Hitler natsipuolueen johdosta. Puhdistuksen kohteiksi joutuivat myös strasserismin kannattajat. Liikkeen päätöksenteko ja talous Yksijohtoiseksi tarkoitettu Suomen vastarintaliike ei johtajuusaikanani noudattanut täysin Ruotsin vastarintaliikkeen autoritaarista johtajamallia. Johto koostui henkilöistä, joilla oli tärkeä asema liikkeessä ja jotka toimivat sen toimeenpanevassa elimessä. Ruotsin johdolle näyttelin hallitsevani järjestöä ja olevani sen kiistaton johtaja. Vastuualueet järjestön johtamisesta päätettiin, kun olin Yhdysvalloissa. Ne jaettiin pääosin osaamisen mukaan. Tehtäviin kuuluivat verkkosivujen ylläpito ja muu IT-osaaminen, visuaalisen materiaalin tuottaminen, liikkeen sisäinen talous, projektien toteuttaminen ja yhteydenpito samanmielisiin järjestöihin tai henkilöihin. Suunnitelmat esiteltiin minulle, ja annoin niille nimellisesti hyväksyntäni. Päätimme antaa ulkopuolisille kuvan demokratianvastaisesta ja hierarkkisesti järjestäytyneestä liikkeestä, vaikka todellisuudessa johto saattoi toimia hyvinkin demokraattisesti. Keskustelimme kaikista ehdotuksista yksityiskohtaisesti liikkeen sisäisissä tapahtumissa ennen kuin pääsimme niistä yksimielisyyteen. Joistain asioista, kuten uusien aktivismimuotojen käyttöönoton aikatauluista, päätimme äänestämällä. Suomen vastarintaliikkeen taloutta alettiin rakentaa Yhdysvalloissa oleskeluni aikana. Järjestön johtoon kuuluneet sijoittivat rahaa hankkeisiin, joilla tuotettiin muun muassa tarroja ja lentolehtisiä. En saanut tietää tarkkoja rahasummia, joita he sijoittivat, mutta kokouksissa puhuttiin useista tuhansista euroista. Liikkeeseen sijoittaneille jäsenille järjestöstä tuli kuitenkin pian taloudellinen rasite. Pettynyt Mikko Haapakoski totesi alkuaikoina, että järjestö kuluttaa enemmän kuin tuottaa. Hänen mukaansa järjestöä pyöritettiin tappiolla. Rahaongelmaan hain vastauksia Ruotsista. Klas Lund opasti perustamaan rekisteröidyn yhdistyksen, jonka nimissä järjestö voisi avata verkkokaupan taloudensa tueksi. ”Nordiska Brödraskapet [Pohjoinen veljeskunta] omistaa Ruotsin vastarintaliikkeen”, Lund naurahti ja kertoi Ruotsin emojärjestön perustamasta yhdistyksestä. Niinpä perustimme talouden tueksi vuoden 2010 alussa Pohjoinen perinne -nimisen rekisteröidyn yhdistyksen. Vaikka yhdistyksen nimellisinä perustajina toimivatkin eräät oululaisaktivistit, sen rahavarojen hallinta pysyi tiukasti eteläsuomalaisten järjestöjohtajien käsissä. Suomen vastarintaliikkeen liiketoimet alkoivat toden teolla vasta yhdistyksen perustamisen jälkeen. Rasistisen kirjallisuuden ja muun materiaalin kauppaaminen skinhead-konserteissa tuotti yllättävän hyvin. Suunnittelimme myös muita tienauskeinoja koko ajan. Erään sisäisen kokouksen päätteeksi kuulin Haapakosken kehuskelevan iloissaan Ali Kaurilalle: ”Jäähän tästä meille vielä voittoakin.” Johtajuuteni aikana en päässyt käsiksi liikkeen taloutta koskeviin yksityiskohtaisiin tietoihin. Mikko Haapakosken mielestä raha-asioiden hoitaminen kuului yksinomaan liikkeen eteläsuomalaisille perustajajäsenille. Aina sopivan hetken tullen hän muistutti minua asemastani. ”Minähän tämän liikkeen perustin helsinkiläisten ja turkulaisten kanssa.” Kun jätin Suomen vastarintaliikkeen johtajuuden, sen toimeenpanevassa elimessä vaikuttivat turkulaiset Ali Kaurila ja Janne Ahokas, jyväskyläläinen Paavo Laitinen sekä pääkaupunkiseudulla asuneet Janne Kujala ja Otto Rutanen. Ainoat natsivallankumouksen strategiat liittyivät maahanmuuttoon. Siihen liittyviä näkemyksiä lietsottiin äärimmäisellä rasismilla ja juutalaisvihalla. Vallankumoussuunnitelmien painopiste keskittyi ajatukseen siitä, että maahanmuutto liittyy yhteiskuntaolojen heikkenemiseen. Uskoin tähän ja Klas Lundin näkemykseen juutalaissalaliitosta, joka tähtää valkoisen rodun tuhoamiseen maahanmuuton keinoin. ”Se tulee johtamaan kaaokseen”, Klas Lund selitti. Kun maahanmuuttajien epäiltiin syyllistyneen rikokseen, Lund ensin kirosi rikosta ja sitten ylisti sitä. ”Maahanmuuttajien rikollisuus auttaa meitä saamaan ihmiset puolellemme”, hän perusteli. Klas Lundin näkemyksen mukaan vain yhteisen aatteen ja natsivaltion taakse asettuneet Pohjoismaat olisivat riittävän vahvoja puolustamaan kansallissosialistista Pohjolaa. Pidin ajatusta järkevänä enkä uskonut, että Suomi olisi voinut perustaa natsivaltakuntaa ilman muiden Pohjoismaiden tukea. Lundin mielestä oli kuitenkin helpottavaa, ettei vallankumousta ollut vielä tapahtunut, sillä ”vastarintaliikeellä ei ollut tarpeeksi osaamista valtion johtamisesta”. Hän piti liikkeen tärkeimpänä tehtävänä kouluttaa jäseniään natsi-ideologiassa, mutta epäili samalla heidän mielenkiintoaan opiskella valtio-oppia. Suomen vastarintaliikkeen jäsenille ja kannattajille oli epäselvää, minkälaiseen vallankumoukseen pyrimme ja olisiko se suomalainen, ruotsalainen vai pohjoismainen. Lundin näkemystä pohjoismaisesta valtakunnasta ei otettu avoimin mielin vastaan. Järjestöjen ja Pohjoismaiden välistä yhteistyötä kyllä kannatettiin, mutta ruotsalaisvetoiseen valtakuntaan suhtauduttiin varauksella. Johtajuusaikanani matkustin aina vuoden lopussa Klas Lundin luokse keskustelemaan taisteluvuodesta ja tulevaisuudensuunnitelmista. Arvioimme tulevaisuutta menneen vuoden perusteella ja johtaja neuvoi asioissa, joissa suomalaisten tulisi kehittyä. Alussa huomio keskittyi pääosin jäsenrekrytointiin. Lund neuvoi järjestöä saavuttamaan seuraavaksi vuodeksi tietyn jäsenmäärän. Vuoden 2009 lopulla asetimme vaatimattoman kymmenen uuden jäsenen tavoitteen. Seuraavan vuoden aikana järjestön tuli siis kasvaa 30 hengen kokoiseksi. Kun emme päässeet tavoitteisiin, Lund kehotti lisäämään katuaktivismia uusien jäsenien houkuttelemiseksi. Tulevaisuudensuunnitelmissa haluttiin myös lisätä järjestön näkyvyyttä katukuvassa. Lund kehotti Suomen vastarintaliikettä toimimaan aktiivisesti, jotta yleisölle muodostuisi kuva isommastakin natsijärjestöstä. Hän ei pitänyt siitä, että aktivismi keskittyi Ruotsissa ja Suomessa suuriin kaupunkeihin: ”Suurten kaupunkien sijasta meidän pitäisi harjoittaa aktivismia pienemmissä kaupungeissa. Kaksikymmentä aktivistia Tukholmassa tai Helsingissä jäävät ihmisiltä usein huomaamatta, mutta ei pikkukaupungeissa.” Suunnittelimme yhteistä katuaktivismia, aktivistipäiviä ja itsepuolustusleirejä hyvinkin yksityiskohtaisesti Ruotsin emojärjestön kanssa. Näiden hankkeiden toteuttaminen kuitenkin takkusi emmekä voineet toteuttaa niitä Ruotsin vastarintaliikkeen heikkenemisen vuoksi. Suomessa ja Ruotsissa järjestetyt aktivistipäivät vakiintuivat lopulta vastarintaliikkeiden ainoiksi yhteisiksi kokoontumisiksi. Välillä suomalaiset ja ruotsalaiset kävivät toistensa luona ihastelemassa ja kehuskelemassa toistensa ammattimaisuutta kansallissosialistisessa toiminnassa. Muutamassa vuodessa ruotsalaisjohto oppi luottamaan suomalaiseen järjestöön. Ruotsalaisten mielestä Suomen vastarintaliike oli kehittynyt arveltua nopeammin. Johtoon kuulunut Pär Öberg kehui suomalaisia aktivismissa kekseliäiksi ja aikaansaaviksi. Öbergiä viehätti erityisesti Suomen vastarintaliikkeen teatterimaisia piirteitä saaneet tempaukset, joissa muistutimme hirtetyillä joulupukeilla joulun kulutusjuhlasta tai halusimme varoittaa kaduille asetetuilla verisillä nukeilla valkoisten kansanmurhasta. Öberg piti myös Suomen vastarintaliikkeen ulkomaalaisvastaisista lentolehtisistä, joista hän halusi tehdä vastaavat versiot Ruotsin vastarintaliikkeelle. Joskus ruotsalaisjohdon suomalaisia koskevat kehuskelut aiheuttivat kateutta Ruotsissa. Saatoin kuulla Ruotsin vastarintaliikkeen sisäisissä tapaamisissa jäsenten vakuutteluita siitä, että järjestö oli saanut alkunsa Ruotsissa ja sen johto oli ruotsalainen. ”Täällä sinä et ole johtaja vaan aktivisti”, eräs jäsen naureskeli minulle. Kun olen johtajuuteni jälkeen seurannut Suomen vastarintaliikettä sivusta, olen havainnut, että järjestö on päässyt hieman irtaantumaan tarkasta ruotsalaisvalvonnasta. Siitä on näyttänyt tulleen itsenäisempi, eivätkä esimerkiksi suomalaiset jäsenet vaikuta matkustavan enää yhtä tiiviisti Ruotsiin kuin aiemmin. Kehitykseen on saattanut vaikuttaa Ruotsin vastarintaliikkeen johtajan vaihdos ja Klas Lundin katoaminen liikkeestä. Klas Lundin seuraajaksi nimetty Simon Lindberg viljelee suomalaisvitsejä ja tuntee suomalaiset etäisiksi. En koskaan nähnyt, että Lindberg lähestyisi Ruotsissa vierailevia suomalaisia aktivisteja tai ymmärtäisi suomalaisia vitsejään paremmin. Erkaantuminen emojärjestöstä on saattanut vastata monien suomalaisjäsenten toiveisiin. Luultavasti hienon hienolla pesäerolla on onnistuttu myös vetoamaan järjestöön epäillen suhtautuneisiin äärikansallismielisiin. Ehkä tulevaisuudessa äärikansallismieliset näkevät Suomen vastarintaliikkeen ideologisesti hajanaisten kansallismielisten yhdistäjänä. Tämä asema kelpaisi järjestölle mainiosti – hyljeksitystä tulisi vihdoin arvostettu. Viestintä ja propaganda Suunnittelimme Suomen vastarintaliikkeen sisäistä kommunikointia huolellisesti. Heti kun kotiuduin Yhdysvalloista kesällä 2009, Mikko Haapakoski kertoi minulle: ”Hanki itsellesi Hushmail-sähköpostiosoite.” Hushmailia pidettiin luotettavana yhteydenpitovälineenä sen vahvan suojauksen vuoksi. Myöhemmin haimme malleja sähköpostiviestittelyyn Ruotsista, jossa liikkeen jäsenet käyttivät GPG-kryptausohjelmaa. Sähköpostiviestittelylle asetettiin tarkkoja ehtoja. Urkinnan pelossa asioista ei koskaan saanut kirjoittaa niiden oikeilla nimillä. Vastarintaliikkeen pahimmat pelot toteutuivat syksyllä 2011. Tuolloin julkisuuteen vuodettiin järjestön jäsenhakemuksia ja muita arkaluontoisia viestejä. Pidimme tapausta nolona, ja se pakotti liikettä tehostamaan sähköisen viestintänsä tarkkailua. Laiminlyönnit viestinnän turvallisuudesta suututtivat eikä kukaan ymmärtänyt, miksi vastaanotetut yhteydenotot ja jäsenhakemukset oli tallennettu verkkosivujen palvelimelle. Nolona tapausta pidettiin siksikin, että Suomen vastarintaliike oli vannonut käsittelevänsä henkilötietoja huolellisesti. Tietovuodon jälkeen uudistimme vastarintaliikkeen verkkosivut kokonaan eikä yhteydenottoja tai jäsenhakemuksia tallennettu enää verkkosivujen palvelimelle. Klas Lundin mielestä tietovuotoja ei voinut koskaan estää. ”Järjestömme viholliset yrittävät aina urkkia viestejämme. Mitään turvallista kommunikointia ei ole olemassakaan eikä tietovuotoja voi koskaan estää”, hän rauhoitteli vuodosta hätääntyneitä suomalaisia. Tietovuoto sai jatkoa pohjoismaisella tasolla syksyllä 2014, kun vastarintaliikkeen sisäisen keskustelufoorumin viestejä vuodettiin julkisuuteen. Vastarintaliikkeen johtoon kuuluva Pär Öberg oli muutamia vuosia aiemmin vakuuttanut, ettei kukaan ulkopuolinen voisi koskaan tunkeutua foorumille. Vuodetuista viesteistä paljastui liikkeen propagandatoiminta ja järjestöstä annettavan kuvan suunnitelmallisuus. Vuodon paljastuttua keskustelimme järjestössä tiukkasanaisesti sähköisen viestinnän sääntöjen rikkomisesta. Järjestön sisäinen Nordfront-keskustelufoorumi oli tarkoitettu keskustelukanavaksi järjestön propagandasta ja sen verkkosivuilla julkaistavasta materiaalista. Aktivismista ja muista arkaluontoisiksi katsotuista aiheista oli sääntöjen mukaan kiellettyä keskustella. Foorumin tiukoista säännöistä huolimatta ruotsalaiset ja norjalaiset jäsenet olivat keskustelleet muistakin kuin propagandaan liittyvistä asioista. Vaikka jäseniä arvosteltiin sääntöjen rikkomisesta, seurauksia ei tullut kenellekään, koska yksi sääntöjen rikkojista oli ollut Klas Lund. Lund uskoi, että sähköisen viestinnän sijasta jäsenten ja erityisesti johtajiston tulisi ”mieluummin kokoontua vaikka metsässä” kuin internetissä. Hän kertoi usein, että hän oli turhautunut jäsenten liiallisesta sosiaalisen median käytöstä ja varomattomasti otetuista valokuvista. Häntä kauhistutti erään ruotsalaisaktivistin Twitteriin lataama kuva, jossa tämä seisoi viidakkoveitsi kädessä toisen aktivistin kanssa. ”Olen yrittänyt opastaa jäseniä esimerkiksi Facebookin käytöstä, mutta nykyisin kaikki ovat siellä ja kirjoittavat ja kuvaavat kaikenlaisia typeriäkin asioita.” Suomessakin me pidimme aktivistiryhmien sisäisiä kuukausitapaamisia sähköistä viestintää luotettavampana viestintämuotona. Tapaamisissa yleensä sovittiin ja keskusteltiin aktivismista ja jäseniä koskevista asioista. Jo ennen karkotustani Yhdysvalloista Suomen vastarintaliikkeen johto oli sopinut tiukasta matkapuhelimen käyttöä rajoittavasta turvallisuuskulttuurista liikkeen sisäisissä tapaamisissa. Isoveljen uskottiin valvovan kokoontumisia päällä olevan matkapuhelimen avulla. Vastarintaliikkeen viestintään kuuluu olennaisena myös propaganda. Liikkeen kotisivuilla halutaan erityisesti viestittää yhteiskunta- ja maahanmuuttovastaisuutta, korostaa vastakkainasettelua ja näyttäytyä yhteiskunnallisten pulmien ratkaisijana. Näiden viestien tueksi järjestölle on tärkeää pitää kiinni imagostaan yhtenäisenä, ideologisena ja järjestäytyneenä ryhmänä. Imagossaan liike korostaa ainutlaatuisuuttaan ja poikkeuksellisuuttaan muihin suomalaisiin äärioikeistoryhmiin nähden. Järjestö on poikkeuksellinen, koska se tavoittelee vallankumousta ja pyrkii luomaan Pohjoismaisen liittovaltion. Näitä viestejä ja imagoa halutaan myös tuoda esille vastarintaliikkeen kotisivuilla. Ilmapiiriä halutaan muuttaa natsimyönteisemmäksi ja ujuttaa äärioikeistolaista ajattelua syvemmälle yhteiskuntaan esiintymällä luotettavina isänmaan rakastajina. Vastarintaliikkeen viestintä ja ajatusmaailma halutaan saada näyttämään mahdollisimman uskottavalta ja luotettavalta. Heti perustamisesta lähtien aloimme luoda Suomen vastarintaliikkeelle viholliskuvaa. Se, kuten lähes kaikki muukin, oli ruotsalaisen emojärjestön mukainen. Laajaan kirjoon eri vihollisia laskettiin yhteiskunta, poliittiset vaikuttajat, eri ”rodut” ja kansallisuudet sekä äärioikeiston muut järjestöt ja puolueet, joista vastarintaliike ei pidä. Vastarintaliikkeen jäsenille – myös minulle – viholliskuva oli keinotekoisuudestaan huolimatta todellinen ja me uskoimme siihen. Mitä mielikuvituksellisemmilla sanankäänteillä kuvasimme vihollisia vastenmielisiksi salajuonittelijoiksi, sitä onnistuneempana propagandaa pidettiin. Kun esimerkiksi väitimme rasismin vastustajien olevan rikollisia, huumeidenkäyttäjiä tai työskentelevän juutalaisen maailmansalaliiton hyväksi, se ei mielestämme ollut valehtelua vaan totuuden kertomista. Samaan sävyyn puhuimme maahanmuuttajista, jotka kuvasimme laiskoina ja ”yhteiskunnan siivillä elävinä loisina”. En uskonut minun tai kenenkään muunkaan valehtelevan. Selvimpiä esimerkkejä tietoisesta valehtelusta propagandassa ovat useimmat järjestön raportit mielenosoituksista ja katutappeluista. Halusimme antaa mielenosoituksiin osallistuneiden määrästä todellista suuremman luvun, jotta järjestö vaikuttaisi isommalta kuin oli. Katutappeluraporteissa halusimme välittää kuvan väkivaltaisista rasisminvastustajista, jotka olivat hyökänneet rauhanomaisen järjestön jäsenten kimppuun. Näillä raporteilla halusimme osoittaa, kuinka suuren yhteiskunnallisen uhan järjestö aiheutti ja kuinka se joutui yksin ja urheasti taistelemaan kaikkia voimia vastaan. Todellisuudessa järjestön jäsenet usein hakeutuivat itse yhteenottoihin vastamielenosoittajien, poliisien ja sivullisten kanssa. Ohjeena raporttien kirjoittamisessa oli, ettei järjestöä saanut asettaa altavastaajaksi katutappeluissa. Raporteissa tappelut päätyivät aina vastarintaliikkeen voittoon ja vihollisen perääntymiseen. Näin uskoteltiin käyneen esimerkiksi Tampereella lokakuussa 2012. Tosiasiassa vastarintaliikkeen jäsenet olivat johtajaansa myöten tapelleet vastustajiensa kanssa ja saaneet vakavia vammoja. Järjestön kertomuksen mukaan taas jäsenten kimppuun hyökänneet äärivasemmistolaiset joutuivat vetäytymään nöyryytettyinä tappelusta. Samaa tietoisen valheellista propagandaa kerrottiin Kärrtorpistakin. Ruotsin vastarintaliike kertoi joutuneensa rasisminvastustajien hyökkäyksen kohteeksi, vaikka järjestön jäsenet olivat suunnitelleet iskevänsä mielenosoitukseen ja panevansa rasisminvastustajat kuriin. Halusimme muovata yhteiskunnasta liikkeen tärkeimmän vihollisen, jonka oletettuja epäkohtia vastaan se voisi hyökätä. Ellei epäkohtia yhteiskunnasta löytynyt, niitä tehtiin. Eräs näkemys oli, että yhteiskunnalla olisi käytössään eräänlainen kansalaisten aivopesuohjelma. Sen lonkeroiden uskottiin ulottuvan ainakin koulutusjärjestelmään, jossa natsien lapsista koulutettaisiin monikulttuurisia rasisminvastustajia. Liike piti kaikkea suvaitsevaisuutta tai erilaisuuden hyväksymistä yhteiskunnan kansalaisvihamielisenä aivopesuna. Uskoimme, että yhteiskunta valvoi aivopesuohjelmansa täyttämistä uusnatsien vastaisella isovelijärjestelmällä. Uskoimme sen valvovan liikkeen jäsenten tekemisiä ja ajatuksia. Teimme yleissivistävästä koulutuksesta ja turvallisuuspolitiikasta epäsovinnaisia ja salajuonilta kalskahtavia epäkohtia. Ne herättivät yhtä aikaa sekä vihaa yhteiskuntaa kohtaan että mielihyvää epäkohtien tiedostamisesta. Vastarintaliikkeen suunnitelmissa demokraattinen järjestelmä poliittisine puolueineen – myös äärioikeistopuolueet – lakkautettaisiin ja järjestelmä korvattaisiin kansallissosialistisella diktatuurilla. Jos demokraattisen kansanvallan aikoo korvata natsijärjestelmällä, se vaatii hyvät perustelut. Päätimme vedota kiihkokansallismielisyyteen. Väitimme, että yhteiskunta itsessään oli koulutettu ja ohjattu suomalaisvastaiseksi ja sen tehtävä oli musertaa vastarintaliikkeen kaltaiset suomalaismieliset järjestöt. Mikään ideologinen riihi ei kuitenkaan kokoontunut päättämään Suomen vastarintaliikkeen kielenkäytöstä. Opastukset tulivat sellaisinaan Ruotsista. Myös oppeja poliittisten vihollisten kategorisoimiseen me haimme Ruotsista. Alusta alkaen kaikki liikkeen arvo- ja ajatusmaailman ulkopuolella olevat olivat poliittisia vihollisia. Pitkän kiihottamistyön ja vihan levittämisen seurauksena jäsenet alkoivat omaksua liikkeen näkemyksen suomalaisvastaisista tahoista, jotka yrittivät tuhota suomalaismieliset. Eräs ruotsalainen jäsen sanoi minulle Göteborgissa pitämäni juutalaisvastaisen puheen jälkeen: ”Ennen kuin voimme olla mitään, meidän täytyy ensiksi osata vihata.” Vihan kohteiksi sopivat parhaiten Suomessa oleskelevat ulkomaalaiset. Vihollisista aiottiin päästä lopullisesti eroon rotusodassa tai viimeistään natsivallankumouksessa keinoilla millä hyvänsä – myös aseellisesti. Maahanmuuttajat tulisi liikkeen mukaan karkottaa tai lievimmillään eristää yhteiskunnasta asuttamalla heidät kauaksi suomalaisten tai ruotsalaisten yhteisöistä. Sotaan valmistauduimme kamppailu -ja erätaitoja harjoittelemalla sekä hankkimalla selviytymisvarusteita, kuten sotilaspukuja, telttoja ja säilykkeitä. Ajattelimme, että rotusotaa käytäisiin sissisotana ja mahdollisesti metsästä käsin, jolloin erätaitojen täytyisi olla hallussa. Uskoimme, että maahanmuutto ja monikulttuurisuus luovat otollisen maaperän yhteiskunnan rappeutumiselle ja rotusodalle. Rappeutumista vastarintaliike katsoisi sivusta ja valmistautuisi samalla toteuttamaan vallankumouksensa tulevassa sodassa. Itse uskoin erityisesti arabikevään 2011 aikana, että Eurooppa ja Pohjoismaat joutuvat sisällissodan kaltaiseen tilanteeseen, josta lopulta leimahtaisi rotusota. Sodan syttymistä pidetään niin varmana, ettei sitä tarvitse edes tavoitella. Kirjoitin pitkiä artikkeleita tulevaisuuden vallankumoussodista Euroopassa. Kirjoituksissani esitin, ettei vallankumousta voitaisi tulevaisuudessa toteuttaa rauhanomaisesti vaan verenvuodatuksen kautta. Vaikka pidin itseäni natsi-ideologina – erotuksena toiminnallisemmasta siivestä – uskoin olevani valmis myös tarttumaan aseisiin ja puolustamaan valkoista rotua sen kuolemalta. Järjestössä me uskoimme myös, että rotusota olisi jo käynnissä psykologisella tasolla. Yritin käsitellä aihetta psykologian keinoin joissakin kirjoituksissani, joissa väitin muun muassa rasisminvastustajien olevan mielenvikaisia. Tämä kuvaus poliittisista vastustajista oli järjestön oppikirjan mukainen. ”Heitä tulee aina nöyryyttää”, Klas Lund opasti. Videolle kuvatuilla katutappeluilla esittelimme järjestön voimaa ja uhosimme niillä liikkeen vihollisille. Toisaalta uskoimme videoiden lisäävän vastarintaliikettä seuraavien ihmisten kiinnostusta järjestöä kohtaan. Ne täytettiin elokuvamaisella musiikilla, jolla haluttiin korostaa jäsenen toiminnantäytteistä elämää vastarintaliikkessä. Joskus kuvasimme natsiharmonisia videoita toveruudesta ja kansallissosialistisesta yhteishengestä. Niillä halusimme todistaa jäsenten sitoutumista toisiinsa, ja videoilla saattoi esiintyä uusnatsien perheitäkin. Halusimme viestiä, että tämän pienen ja idylliseltä vaikuttavan natsiyhteisön hengen saattaisi löytää vain vastarintaliikkeestä. Verkkosivuilla julkaisimme artikkelin toisensa perään, joissa kehotimme ihmisiä liittymään taisteluun pääasiassa niitä vastaan, jotka eivät olleet mukana liikkeessä. Verkkosivujen päällimmäinen viesti oli muistuttaa liikkeen kasvavasta voimasta ja sen aikeista kaapata valta Suomessa ja muualla Pohjolassa. Uskoimme, että viesti toimii varoituksena vihollisille. Jäsenyys Vastarintaliikkeen kompastuskiveksi muodostui jo alussa se, että jäseniä oli vaikea rekrytoida. Klas Lund uskoi, että niitä alkaisi virrata järjestöön, kun siitä tulisi tunnetumpi ja aktiivisempi. Hänen mukaansa Ruotsin vastarintaliikkeessäkään ei sen parhaina päivinä ollut satoja jäseniä. Arvio sopi omiin havaintoihini. Göteborgin aktivistipäiville lokakuussa 2009 osallistui silmämääräisesti 80 jäsentä, kun taas heinäkuun 2013 aktivistipäiville hieman yli 50. Verkkosivujen kautta jäsenhakemuksia saattoi tulla kymmeniä kuukauden aikana, mutta harva hakija otti enää yhteyttä järjestöön. Jäsenvaatimuksiksi järjestö ilmoitti hakijan täysi-ikäisyyden ja kansallissosialistisen maailmankatsomuksen. Lukuisissa verkkosivuilla julkaistuissa artikkeleissa järjestö täsmensi, että se vaatii aktivistilta sitoutumisesta liikkeen toimintaan. Pian liikkeessä pähkäiltiin, että jäseniltä vaadittu ehdoton sitoutuminen saattoi arveluttaa hakijoita. Tarkoitimme sillä, että jäsen osallistuu aktiivisesti järjestön propagandatyöhön ja liikkeen järjestämiin tapahtumiin. Aktivistin piti olla aina tavoitettavissa ja hänen tuli näytellä aktiivista osaa järjestön kehitys- ja laajenemistavoitteissa. Osa hakemuksista epäilemättä oli toisen henkilön nimissä tai hetken hurmiossa täytettyjä. Kymmenistä jäsenyyttä hakeneista vain viisi saattoi ryhtyä liikkeen aktiivijäseniksi. Useimmiten tiensä vastarintaliikkeeseen löysivät 18–25-vuotiaat Etelä-Suomessa asuvat miehet, jotka kuvasivat hakevansa jännitystä elämäänsä. Järjestön toiminnallinen puoli ja lupaukset taistelusta luultavasti vetosivat kohderyhmään. Lisäksi hakijat löysivät liikkeestä omanikäisensä sosiaalisen verkoston. Lähes ainoat naispuoleiset jäsenet olivat aktivistien tyttöystäviä. Vain harva nainen haki jäsenyyttä, mutta toisaalta heidän ei odotettukaan liittyvän kansallissosialistiseen taistelujärjestöön. Rekrytointia vaikeutti järjestön sulkeutuneisuus ulkopuolisilta, mutta pidimme sitä kuitenkin näennäisesti yllä ilman merkittäviä muutoksia jäsenmäärässä. Joskus sain kuvan, ettei aktivistiryhmiä kiinnostanut ottaa ”uusia kavereita” porukoihinsa. Yhtä rekrytointikampanjaa lukuunottamatta Suomen vastarintaliikkeellä ei ollut selviä suunnitelmia jäsenmääränsä kasvattamiseksi. Kun lopulta erosin liikkeen johtajuudesta, järjestöllä oli tarkalleen 22 jäsentä ja kymmenkunta tukijäsentä. Vaikka suurin osa Suomen vastarintaliikkeen ydinryhmän jäsenistä oli toistensa entisiä tuttuja, aloimme suunnitella järjestölle jäsenmenettelyä sen jälkeen, kun Ruotsin vastarintaliike uudisti sisäisen arvoasteikkonsa keväällä 2010. Ennen vuotta 2010 jäsenyys Ruotsin vastarintaliikkeessä oli tarkoittanut joko aktiivisuutta tai tukijäsenyyttä. Järjestössä havahduttiin kuitenkin siihen, etteivät kaikki halunneet olla aktivisteja, vaikka mielenkiintoa järjestöaktiivisuuteen olisi ollutkin. Ruotsissa arvoasteikkoon lisättiin mahdollisuus jäsenyyteen aktivistin ja tukijäsenen välillä. Jäsenille annettiin mahdollisuus toimia aktiivisesti järjestössä ilman velvollisuutta osallistua katutoimintaan. Arvoasteikon tasot olivat siis aktivisti, jäsen ja tukijäsen. Käytännössä useimmat jäsenet olivat kuitenkin aktivisteja. Jäsenyysmahdollisuus varattiin erityisesti naisille. Naisia ei pidetty aktivisteiksi pätevinä vaan heidän katsottiin sopivan paremmin järjestön byrokraattisiin tehtäviin kuten artikkeleiden käännöstöihin. Järjestössä ajateltiin myös, että naiset eivät voi puolustaa itseään katutappeluissa, eikä heitä pidetty miesjäsenten veroisina taistelijoina. Naisten uskottiin tarvitsevan vahvoista miehistä kootun suojakilven ympärilleen. Pohjoismaisen vastarintaliikkeen äitihahmoksi noussut Paulina Forslund piti suurinta osaa naisista ”valmiiksi menetettyinä tapauksina”, jotka eivät ryhtyisi kannattamaan kansallissosialismia. Hänen mukaansa vastarintaliikkeen naisten suurin tehtävä oli huolehtia kodista ja lapsista sekä tukea taisteluun osallistuvaa miestään. Naisten tasa-arvon ei ajateltu kuuluvan ”luonnolliseen sukupuolirooliin”, jossa naisen ainoa tehtävä oli olla arjalaisia lapsia synnyttävä äiti. Feminismin ja naisten tasa-arvon ajateltiin sotivan kansallissosialistista naisihannetta vastaan. Forslundin ja vastarintaliikkeen näkemyksen mukaan feministit olivat todellisia naistenvihaajia ja sortajia, koska ajavat naiset pois kodeistaan lastensa luota. Suhtauduimme jäsenhakemuksiin varauksella. Pelko suojelupoliisin soluttautujista oli koko ajan läsnä uusia jäseniä koskevissa keskusteluissa. Päätimme pitää heitä tarkasti silmällä esimerkiksi vierailemalla jäsenhakijan kotona. Joissakin tapauksissa uusista jäsenkokelaista vastuussa olevat aktivistiryhmien johtajat julistavat hakijan epäluotettavaksi. Pidimme myös entisiä jäseniä epäluotettavina, eikä kukaan jäsen saanut pitää heihin yhteyttä. Eräässä Suomen vastarintaliikkeen kokouksessa päätimme jäsenmenettelystä sellaisten varalle, joilla ei ollut uusnatsitaustaa tai joita kukaan jäsen ei tuntenut entuudestaan. Johtokunta halusi yksimielisesti asettaa heidät muutaman kuukauden koeajalle, jolloin heidän täytyi osoittaa kiinnostuksensa järjestöä kohtaan. Kiinnostuksen saattoi osoittaa esimerkiksi osallistumalla säännöllisesti aktivismiin tai tuottamalla materiaalia järjestön verkkosivuille. Kysyin kerran Nordvallilta, oliko Ruotsissa tapana suorittaa jäsenkokeita jäseniksi haluaville. Hän kertoi, että jäsenkokeita oli aikanaan järjestetty, mutta niistä oli sittemmin luovuttu. Kokelaille oli tehty ”psykologisia testejä”, joissa hänet oli kuljetettu side silmillä metsään. Kokelaalle oli kerrottu, että hänet oli tuotu kukkulan huipulle, josta hänen tulisi hypätä alas. Jäsenkokelas ei tiennyt seisovansa tasaisella maalla eikä kukkulan huipulla. Jos hän hyppäsi, hänet kelpuutettiin jäseneksi. Jos hän ei hypännyt, hänet lähetettiin kotiin kasvamaan. Aktivismi
”Vastarintaliike on kompromissiton ulkoparlamentaarinen katujärjestö”, Klas Lund kuvaili minulle kesällä 2009. Hän epäili demokraattisin keinoin vaikuttamista ja totesi, että järjestön tavoitteisiin aiotaan päästä suoran aktivismin kautta. Sillä Lund tarkoitti muun muassa vastarintaliikkeen harjoittamaa katuaktivismia ja muuta järjestön sanoman levitystä. Koska Magnus Söderman oli aiemmin kehottanut Suomen vastarintaliikettä hyökkäämään väkivaltaisesti antifasistien ja järjestön kanssa eri mieltä olevien ihmisten kimppuun, Aloimme heti kouluttaa Suomen vastarintaliikkeen jäsenistä katutappeluihin valmiita aktivisteja. Suomen vastarintaliike omaksui Ruotsista ajatuksen, ettei tappeluitta sujunut katuaktivismi ollut hyvää aktivismia. Tappeluilla liike halusi ennen kaikkea viestittää järjestön äärimmäisyydestä ja herättää vihollisissa pelkoa. Propagandatoiminnalla halusimme tehostaa tätä viestiä järjestön uhkaavuudesta. Katuaktivismi tarkoitti tappeluiden ohella liikkeen näkyvillä oloa, jäsenrekrytointia ja vastarintaliikkeen sanoman levittämistä. Lund uskoi, että mitä enemmän järjestö oli näkyvillä, sitä myönteisemmin ruotsalaiset suhtautuisivat liikkeeseen. Aktivismin lopullinen tavoite oli kasvattaa järjestön jäsenmäärää, luoda myönteistä ilmapiiriä uusnatsismille ja valmistautua tulevaan vallankumoukseen. Minkäänlaisesta muusta vaikuttamisesta ei vielä ollut puhetta. Liike järjesti nyrkkeilyä, painia ja puukoilla käytävää lähitaistelukoulutusta pian perustamisensa jälkeen eri puolilla Suomea. Kamppailukoulutuksen painopiste oli erityisesti Etelä-Suomessa, jossa järjestimme niin kutsuttuja toimintaviikonloppuja. Ruotsalaiset aktivistijohtajat Kristian Nordvall ja Emil Hagberg toimivat kouluttajina. Molemmat olivat kokeneita katutappelijoita, jotka kertoivat osallistuneensa useisiin verilöylyihin. Toimintaviikonloppujen aikana harjoiteltiin kamppailuharjoituksien lisäksi kalliokiipeilyä sekä erä- ja ensiaputaitoja. ”Vastarintaliikkeen aktivistin tulee osata selviytyä niin luonnossa kuin kaupungissakin”, Klas Lund selvensi kerran. Koulutuksella halusimme varautua katutappeluihin sekä liikkeen toivomaan rotusotaan. Aktivistiryhmät saivat toimia melko itsenäisesti aina loppuvuoteen 2010 saakka. Silloin Ruotsista tuli määräys, että ryhmien täytyi raportoida viikoittain kaikesta aktivismistaan järjestön suomalaiselle johdolle. Johto puolestaan raportoi ryhmien aktivismista suoraan Klas Lundille, joka oli päättänyt kiristää otettaan maiden järjestöistä. Vasta vuotta myöhemmin ryhmien valvontaa höllennettiin Lundin kasvaneen itsetunnon myötä. Kaikenlaista puoluetoimintaa pidettiin radikaalin uusnatsiliikkeen pettämisenä. Juutalaisten uskottiin pitelevän käsissään maailmanpolitiikkaa. Saksan natsipuolueen nousua valtaan osin parlamentaarisin keinoin pidettiin ainutlaatuisena tapahtumana, jonka ei uskottu toistuvan. ”Jotkut uskovat, että voimme soluttautua yhteiskuntaan. Me emme voi soluttautua yhteiskuntaan, vaikka niin uskoisimmekin. Ennen pitkää yhteiskunta soluttautuisi meihin”, Lund kertoi. Vuonna 2014 Ruotsin vastarintaliike kuitenkin ilmoitti perustavansa puolueen ja sai rekisteröityä sen seuraavana vuonna. Propagandalehtisten jakamisen ja tarrojen liimailun uskottiin lisäävän järjestön näkyvyyttä. Niillä haluttiin myös merkitä reviiriä. Mitä radikaalimpi viesti, sitä paremmin sen arveltiin uppoavan kansaan. Samaa toimintaa ruotsalaisjohto halusi Suomeenkin ja toivoi, että suomalaiset saisivat levitettyä kansallissosialistista propagandaa ruotsalaisia tehokkaammin. Huonoa aktivismia ei Lundin mukaan ollut olemassakaan. Suomen vastarintaliikkeen voimistumisella oli myös propagandistinen merkitys Ruotsin vastarintaliikkeelle. Liikkeen laajentumista Ruotsin ulkopuolelle pidettiin osoituksena ruotsalaisen natsismin suunnannäytöstä ja onnistumisesta. Muutaman vuoden kuluttua Lund joutui toteamaan, että suomalaiset olivat aktivismissaan menneet ruotsalaisten ohi. ”Luulin tämän vievän teiltä pidempään”, hän murehti. Suomen vastarintaliikkeen johto päätti kokouksissaan, että aktivismia kehitetään nousujohteisesti. Uutta aktivismimuotoa ei haluttu aloittaa ennen kuin jo aloitetusta oli tullut rutiininomaista ja viikottaista. Valmistauduimme katuaktivismiin vuoden päivät kiinnittämällä ensiksi tarroja ja liikkeen julisteita julkisille paikoille. Kun arvelimme niiden saavuttaneen lakipisteensä, voitiin siirtyä jakamaan ihmisille lentolehtisiä ja tiedottamaan liikkeen toiminnasta. Katuaktivismista oli lopulta tarkoitus siirtyä mielenosoituksiin. Annoimme Suomen vastarintaliikkeen aktivistiryhmille tiettyjä vapauksia aktivismin harjoittamisessa. Ryhmät saivat suunnitella alueensa aktivismia ja toteuttaa järjestössä suunniteltua toimintaa ilman, että niiden täytyi pyytää lupaa johdolta. Tähän lukeutui niin sanottu ”vakiintunut aktivismi”, joka tarkoitti lentolehtisten ja tarrojen levittämistä asutusalueille. Halusimme karsia laiskat aktivistit pois, kun otimme liikkeessä käyttöön aktivistipisteytyksen. Jokaisen tuli täydentää henkilökohtainen aktivismiraporttinsa, jossa hänen täytyi osoittaa aktiivisuutensa järjestössä. Erään kokouksen aikana Haapakoski kertoi pettymyksestään Oulun ryhmän apaattiseen aktivismin harjoittamiseen. ”Se on joko tulos tai ulos”, hän ohjeisti. Aktivisti sai pisteitä osallistumalla lentolehtisten jakamiseen ja tuottamalla propagandaa järjestön verkkosivuille. Ylivoimaisesti eniten pisteitä sai, jos rekrytoi uuden jäsenen tai joutui poliisin pidättämäksi. Vähiten pisteitä sai, jos möi vastarintaliikkeen oheistuotteita kadulla. Pisteytyksen avulla johto saattoi tarkkailla jokaista aktivistia. Virallisesti pisteiden keräämistä tosin selitettiin sillä, että se nostattaa kilpailuhenkeä jäsenten kesken. Aktivismin lisäksi järjestössä haluttiin korostaa jäsenille tarkoitettua sisäistä toimintaa. Suomen vastarintaliike alkoi pian perustamisensa jälkeen järjestää aktivistipäiviä. Aloimme rakentaa Suomen vastarintaliikkeen sisäisen toiminnan keskusta Turkuun alkuvuodesta 2012. Innoitus Koti-nimiseen toimintakeskukseen tuli italialaiselta uusfasistiselta CasaPound Italia -järjestöltä. Toimintakeskus avattiin lopulta Turun sataman lähellä sijainneesseen ahtaaseen ja tunkkaiseen kellaritilaan. Siellä alettiin järjestää liikkeen sisäisiä tapahtumia. Kerhotiloissa vieraili useita ulkomaalaisia uusnatseja Ruotsista, Saksasta ja Isosta-Britanniasta. Johtajuuteni jälkeen Kodin tilat muuttivat toisaalle Turussa, ja uutta sijaintia on siitä asti haluttu suojella. Perustimme ensimmäiset aktivistiryhmät Helsinkiin, Turkuun ja Ouluun. Käytännössä aktivistit keskittyivät alussa järjestäytymään omilla alueillaan ja säännöllistämään toimintaansa viikottaiseksi. Tuolloin pääpaino oli materiaalin jakamisessa ja uusien jäsenien rekrytoinnissa. Ryhmät olivat pieniä, sulkeutuneita ja erilaisten kaveriporukoiden muodostamia. Helsingin ja Turun ryhmien keskinäiset välit olivat erinomaiset. Useimmat heistä olivat tunteneet toisensa vuosia ennen liittymistään Suomen vastarintaliikkeeseen. Oulun ryhmän jäsenet olivat puolestaan helsinkiläisille ja turkulaisille tuntemattomia. Oulua pidettiin liian kaukaisena paikkana eikä sikäläisiin jäseniin saatu muodostettua kunnollisia yhteyksiä kuin vasta vuosia myöhemmin. Yhteistyö ei käytännössä toiminut Oulun ja muiden kaupunkien aktivistiryhmien välillä. Aikaa kului paljon riitelyyn ja ristiriitojen setvimiseen. Pääkaupunkiseudusta ja Turusta tuli toiminnan keskuksia, joissa oululaisia pidettiin aikaansaamattomina haihattelijoina. Helsingin ryhmä oli alusta alkaen jäsenmäärältään suurin mutta vaihtelevin. Puolestakymmenestä tusinaan helsinkiläistä jäsentä muodosti ydinryhmän, jolla oli tiiviit yhteydet white power -skinheadeihin ja muihin skiniryhmiin. Kotimaiset yhteydet
Suhteiden luominen muihin suomalaisiin äärioikeistolaisiin järjestöihin osoittautui Suomen vastarintaliikkeen perustamisen aikoihin kaikkein vaikeimmaksi tehtäväksi. Järjestön perustaminen herätti äärikansallismielisissä piireissä huolta. Monet, esimerkiksi eräät Suomen sisun jäsenet ja maahanmuuttokriittisiksi profiloituneet henkilöt, pitivät vastarintaliikettä kansallismielistä liikettä hajottavana voimana. Jotkut skinheadit taas pitivät sitä liian kurinalaisena. Järjestö ei vielä tuolloin virallisesti tehnyt yhteistyötä muiden äärikansallismielisten kanssa. Perustamisestaan lähtien Suomen vastarintaliikkeellä on ollut tiiviit yhteydet skinheadeihin ja skinijärjestöihin. Moni pitkäaikainen jäsen on ollut tai on edelleen skinhead. Eräät järjestön jäsenet myös soittavat nahkapääyhtyeissä, kuten Civic Dutyssä ja Marderissa. Skinijärjestöistä vastarintaliikkeellä oli läheiset yhteydet Blood and Honour -musiikkijärjestöön. Yhteydet Blood and Honouriin takasivat vastarintaliikkeelle mahdollisuuden käyttää hyödykseen musiikkijärjestön tilaisuuksia jäsenrekrytointiin ja materiaalin myyntiin. Sittemmin järjestö on luonut yhteyksiä vastikään Yhdysvalloista Suomeen rantautuneeseen väkivaltaiseen Crew 38 -skinijärjestöön. Monissa sosiaaliseen mediaan ladatuissa Crew 38 -järjestön valokuvissa poseeraa Suomen vastarintaliikkeen jäseniä. Alkuvuodesta 2010 järjestössä alettiin pelätä äärikansallismielisten välistä kilpailua johtavasta asemasta. Johtoon kuuluneen Ali Kaurilan mielestä Suomeen oli nopesti syntymässä strasserilaisten autonomisten nationalistien ryhmittymä. Hän ajatteli, että ryhmittymä veisi jäseniä vastarintaliikkeeltä, joten hän kehotti perustamaan ”kontrolloidun opposition” liikkeen sisälle. Oppositiolla haluttiin antaa vaikutelma autonomisesta nationalistisesta liikkeestä, joka olisi todellisuudessa kuitenkin osa Suomen vastarintaliikettä. Kaurila vakuutteli, että sen tarkoituksena oli estää Suomeen syntymästä sellaisia autonomisia verkostoja, joita järjestö ei voisi hallita. Tästä ajatuksesta syntyi vastarintaliikkeen hallitsema ja Ali Kaurilan johtama Musta sydän -verkosto. Mustan sydämen tehtävä oli olla ikään kuin Suomen vastarintaliikkeen vaihtoehto, jonka taustahenkilöt kuitenkin kuuluivat vastarintaliikkeen johtoon. Sittemmin aloin epäillä, että Mustan sydämen perustaminen johtui Kaurilan omasta mielenkiinnosta autonomisia nationalisteja kohtaan. Kumotakseen epäilyjäni Mustan sydämen todellisesta tarkoitusperästä Kaurila silloin tällöin vakuutteli, että verkosto on uskollinen Suomen vastarintaliikkeen päämäärille. Musta sydän -verkosto on sittemmin ollut aktiivisesti luomassa nimetöntä ja kasvotonta uusfasistista vastakulttuuria Suomeen järjestämällä perinteisten skinikeikkojen sijasta Westcoast Hardcore Massacre -nimisiä äärioikeistolaisia hard core -musiikkikeikkoja Turun alueella sekä levittämällä ja myymällä uusfasistista materiaalia. Vuosien 2008–2012 välillä en saanut kunnollista tietoa järjestön yhteyksistä Suomen sisuun. Tiesin kuitenkin, että erityisesti turkulaisilla järjestön jäsenillä oli henkilökohtaisia yhteyksiä Suomen sisuun ja sen lähellä vaikuttaviin henkilöihin. Pitäydyin itse kaukana muista äärikansallismielisistä. Luullakseni yhteyksiä järjestöjen välillä alettiin luoda pian johdosta eroamiseni jälkeen. Alkuvaiheessa järjestöllä ei tietojeni mukaan myöskään ollut yhteyksiä poliitikoihin. Oli kuitenkin joitakin julkisuuteenkin nousseita tapauksia, joissa poliitikot ottivat yhteyttä ja ilmoittivat viesteissään tukevansa Suomen vastarintaliikettä. Lumijokelainen perussuomalaisten kunnanvaltuutettu Tuomas Okkonen oli yksi heistä. Hän otti yhteyttä vain hetkeä ennen ensimmäistä tietovuotoa loppusyksystä 2011. Okkosen viestiä ei kuitenkaan käsitelty jäsenhakemuksena. Hän kirjoitti, että on perussuomalaisten jäsen ja että hänen näkemyksensä mukaan perussuomalaiset ja Suomen vastarintaliike ajoivat samankaltaisia asioita. Tuolloin oli mielestäni jännittävää, että järjestö oli herättänyt poliitikkojen mielenkiinnon ja että perussuomalaisissa saattaisi olla järjestöä sympatisoivia edustajia. Kirjoitin Okkoselle sähköpostiviestin, jossa tiedustelin tarkemmin yhteydenoton syitä. Hän ei kuitenkaan vastannut viestiini tai ottanut uudestaan yhteyttä. Eräs Vastarintaliikkeen kotimainen yhteistyökumppani on Kärkkäinen-tavaratalojen taustalla toimineen yhtiön alun perin julkaisema Magneettimedia. Sieltä vastarintaliike sai yllättäen vastakaikua sionismin vastustamiselleen ja juutalaisvastaisille ajatuksilleen. Keväällä 2012 Magneettimedia lähestyi liikettä sähköpostitse ja pyysi lupaa julkaista järjestön verkkosivuilla julkaistuja artikkeleita. Kansallisen vastarinnan päätoimittajana toiminut Juuso Tahvanainen otti tehtäväkseen hoitaa yhteydenpidon. Pian lehden verkkosivuilla alettiin julkaista järjestön tuottamia artikkeleita ja uskoakseni yhteistyö Magneettimedian kanssa läheni entisestäänkin. Tahvanainen esiintyi myös kansankiihottamisesta syytetyn Juha Kärkkäisen oikeudenkäynnissä todistajana. Vastineeksi yhteistyöstä järjestö on ainakin saanut runsaasti palstatilaa Magneettimediassa ja saanut oikeuden julkaista lehteä järjestön rekisteröimän yhdistyksen nimissä. Sain vielä johtajuudesta luovuttuanikin tietoja järjestön salaisista suunnitelmista. Suunnitelmissa haluttiin erityisesti lähentää yhteistyötä muiden Suomessa vaikuttavien äärioikeistolaisten verkkojulkaisujen, kuten Timo Hännikäisen päätoimittaman Sarastus-lehden ja etupäässä Suomen sisun jäsenten kanssa. Lopulta monet Suomen sisussa toimineet, jotka olivat aiemmin pitäneet Suomen vastarintaliikettä ruotsalaismielisenä järjestönä, alkoivat lähestyä liikettä. Tietojen saanti päättyi varsinaisesti välirikkooni Ruotsin vastarintaliikkeen kanssa kesällä 2013. Tapasin Juuso Tahvanaisen viimeisiä kertoja Helsingissä järjestämäni Rudolf Hess -kirjaesittelyn aikana lokakuussa 2014. Tuolloin hän kertoi, että järjestö oli vihdoin saanut muiden äärikansallismielisten kunnioituksen. ”Nyt Suomen sisukin tukee katupartiointiamme Helsingissä”, hän totesi. Pari kuukautta myöhemmin Suomen vastarintaliikkeen ja Suomen sisun jäsenten tiet kohtasivat myös itsenäisyyspäivän mielenosoituksessa Helsingissä. Järjestöjen yhdessä järjestämä mielenosoitus vahvisti epäilyni vastarintaliikkeen tavoitteesta tulla äärioikeistolaisen toiminnan näkymättömäksi kattojärjestöksi Suomessa. Syksyn 2015 niin sanotun pakolaistulvan aikana Suomessa nosti päätään Soldiers of Odin -niminen katupartiointia harrastava äärioikeistolaisryhmä. Ryhmän johtaja Mika Ranta julistautui uusnatsiksi ja Suomen vastarintaliikkeen jäseneksi. Minulle hän ei ole tuttu. Suomen vastarintaliikkeen jäsenedellytykset myös kieltävät aktivistijäseneltään jäsenyyden jossakin toisessa järjestössä. Jäseniltä odotetaan ehdotonta järjestöuskollisuutta liikettä kohtaan. Toisessa järjestössä aktiivisesti toimivan henkilön on kuitenkin mahdollista olla Suomen vastarintaliikkeen tukijäsen. Tukijäsenyys tarkoittaa käytännössä vastarintaliikkeen taloudellista tukemista. Näennäisesti ainakin Odinin sotureita ja Suomen vastarintaliikettä näyttää yhdistävän ideologisen natsismin sijasta maahanmuuttovastainen katupartiointi. Suomen vastarintaliike ja Soldiers of Odin ovat asettaneet katupartioinnin tavoitteeksi ihonväriin perustuvan, rasistisen päämäärän – ”valkoisen Suomen turvaamisen”. Katupartioinneilla halutaan tehostaa vastakkainasettelua ja saada ihmiset näkemään pakolaiset turvallisuusuhkana. Samalla järjestöt itse haluavat näyttäytyä jalomielisinä hyväntekijöinä, jotka suojelevat ulkoisilta uhilta suomalaisia, joiden suojelun viranomaiset ovat joko laiminlyöneet tai kokonaan unohtaneet. Äärioikeistolle ominaisesti molemmat järjestöt pyrkivät vetoamaan ihmisten turvallisuustunteeseen luomalla uhan ja tarjoamalla suojelua. Tästä esimerkkinä historiasta on Saksan valtiopäivätalon tuhopoltto 1933, josta natsit syyttivät kommunisteja. Heistä saatiin näin luotua kansallinen uhka. Natsit lupasivat suojella kansalaisiaan terroristeilta viemällä läpi poikkeuslain, jonka turvin he mursivat demokratian ja vangitsivat toisinajattelijat. Vaikka vastarintaliikettä motivoi katupartioinnissa myös islam-vastaisuus, on vastarintaliike ainakin tähän asti kieltäytynyt yhteistyöstä islamofobisen äärioikeistolaisen Finnish Defence Leaguen (FDL) kanssa. Sosiaalisessa mediassa alkunsa saanut ja maahanmuuttokriittisellä Hommafoorumilla suosiota nauttinut FDL oli liian kaukana vastarintaliikkeen ideologisista raameista. Finnish Defence Leaguen on ajateltu liikkeessä kannattavan liberaaleja arvoja sekä vastustavan ainoastaan muslimiperäistä maahanmuuttoa ja esiintyvän mielenosoituksissa Israelin lipun kanssa. FDL:n islam-vastaisia ajatuksia on pidetty sionismia myötäilevinä, ja järjestön ajateltiin siten olevan epäkansallismielinen. Suomen vastarintaliike näyttää kehittyvän aikaisempaa avoimemmaksi ja kansalaisia kosiskelevammaksi. Tätä tukee myös järjestön oma ilmoitus, että se pyrkii tavoittamaan useamman kansalaisen. Tavoittaakseen kansalaisia järjestön on avattava ovensa ja uskoteltava liikkeen ulkopuolisille ihmisille, ettei se ole salakerho. Järjestön ideologinen sanoma ei luultavasti tule juuri muuttumaan nykyisestä. Vastarintaliike pyrkii jatkossakin vetoamaan ennakkoluuloihin ja rasismiin korostamalla suomalaista äärikansallismielisyyttä. Jotta järjestö voisi parantaa julkisuuskuvaansa ja tavoittaa enemmän ihmisiä, se todennäköisesti tulee lisäämään julkista toimintaansa katupartioilla, mielenosoituksilla ja avustustyöllä. Järjestö on jo viime vuoden aikana osoittanut, että se voi kutsua tapahtumiinsa liikkeen ulkopuolisia äärioikeistolaisia sekä esiintyä valokuvissa hallituspuolueen kansanedustajien kanssa. Tämä kertoo siitä, että vastarintaliikkeen ajatuksille löytyy laajemminkin kannatusta. Kahakat vihollisten kanssa puolestaan kertovat siitä, ettei liike ole perääntymässä tavoitteestaan luoda epäjärjestystä yhteiskunnassa. Kun kansanedustajat tai heidän avustajansa antavat vastarintaliikkeen kanssa samankaltaisia lausuntoja, ei liene liian kaukaa haettua väittää, että liikkeen ajatukset kuulostavat joidenkin ihmisten korvissa uskottavimmilta. Julkinen vihapuhe, syrjintä ja ilmapiirin muuttuminen vihamielisemmäksi maahanmuuttajia kohtaan ovat korkealla liikkeen asialistalla. Liikkeen yhteydet ulkomaille Yhteydet ulkomaille olivat Suomen vastarintaliikkeen syntymisessä elintärkeitä. Yhteydet yhdysvaltalaisten vankiloiden selleihin kuljettivat minut lopulta Ruotsin vastarintaliikkeen johtajan kotiovelle. Nuoruusvuosinani uskoin, että ilman kansainvälisiä yhteyksiä Suomessa ei voisi olla kaipaamaani kunnollista uusnatsijärjestöä. Pidin järjestöä riippuvaisempana ulkomaalaisista yhteyksistä kuin kotimaisista äärioikeistolaisista. Kun kaipaamani järjestö viimein perustettiin, otin sydämeni asiaksi esittää Suomen vastarintaliikkeen pohjoismaisesti järjestäytyneenä liikkeenä, jolla oli laajat yhteydet kansainvälisiin uusnatsiliikkeisiin. Arvelin sen tuovan lisäarvoa järjestölle ja toimivan eräänlaisena rekrytointikanavana. Näkemykseni heijasteli vastarintaliikkeen propagandaa kansainvälisestä uusnatsien yhteisöstä, jossa eri rasistiset järjestöt toimivat yhdessä ”valkoisen rodun selviytymistaistelussa”. Mitä syvemmälle Suomen vastarintaliike ajautui sisäisissä ideologisissa ristiriidoissaan, sitä merkityksettömämpinä aloin pitää yhteyksiäni. Järjestö ei kelpuuttanut ulkomaisiksi yhteistyökumppaneikseen ehdottamiani radikaaleja yhdysvaltalaisia ja saksalaisia uusnatseja vaan halusi ottaa heihin ottaa etäisyyttä. Liikkeessä haluttiin ehdottamieni kontaktien sijaan luoda yhteyksiä uusnatsiliikkeen strasserilaiseen ”vasemmistosiipeen”. Strasserismi sai nimensä veljesten Gregor ja Otto Strasserin mukaan. Veljekset olivat Saksan natsipuolueen jäseniä, kunnes ajautuivat valtataisteluun Hitlerin kanssa. Puolueen sisäisessä puhdistuksessa kesällä 1934 natsit surmasivat Gregor Strasserin, kun taas hänen veljensä Otto Strasser pääsi pakenemaan puhdistuksia. Strasserit kannattivat muun muassa vasemmistolaisempaa talouspolitiikkaa ja ajoivat suhteiden luomista Neuvostoliittoon. Veljesten mielestä Hitler oli pettänyt natsipuolueen alkuperäisen kapitalismin vastaisen luonteen, kun hän oli ryhtynyt kannattamaan oikeistolaista talouspolitiikkaa. Sosiaaliset ja taloudelliset kysymykset olivat strasserismin perusperiaatteita, kun taas hitleriläisen natsismin pääperiaate perustui rotuajattelulle. Hitleriläisessä natsismissa kannatettiin hierakkisuutta eli johtajaperiaatetta ja järjestäytymistä, kun taas strasserilaisessa natsismissa autoritääriseen johtajuuteen tai järjestäytymiseen ei uskottu. Tavallisesti strasserismia kannattavat uusnatsiliikkeet pyrkivät muodostamaan johtajattomia ja riippumattomia löyhiä verkostoja järjestäytyneiden järjestöjen sijasta. Saksalainen uusnatsipuolue Der Dritte Weg (”Kolmas tie”) lukeutuu vallankumoukselliseksi strasserilaiseksi liikkeeksi. Eräiden Suomen vastarintaliikkeen jäsenten kannattama strasserilaisuus oli omien ajatuksieni vastainen enkä toivonut siitä vallitsevaa aatetta. Olin Hitler-uskollinen enkä voinut historiallisistakaan syistä kannattaa strasserilaisuutta, jota pidin harhaoppina. Strasserilaisilla, toisin sanottuna autonomisilla nationalisteilla tarkoitetaan nykyään pääasiassa Saksassa ja muualla Keski-Euroopassa vaikuttavia järjestöjäsenyydestä vapaita uusnatseja. Autonomiset nationalistit olivat omaksuneet tavallisesti vasemmistoradikaaleina pidettyjä toimintatapoja pukeutumiseensa, retoriikkaansa ja symboliikkaansa. Autonomisiin nationalisteihin kuuluu Saksassa joitakin satoja ihmisiä, joita pidetään muita uusnatseja väkivaltaisempina. Ruotsissa Suomen vastarintaliikkeen ideologisia valintoja hämmästeltiin jo alkuaikoina kovasti. Huolestunut Klas Lund kehotti minua höllentämään emojärjestön peräänkuuluttaman natsiaatteen kannattamista järjestössä. Hän uskoi, että voisimme välttää vastaperustetun järjestön hajoamisen ainoastaan, jos ratkaisisimme ideologiset erimielisyydet myöhemmin. Syksyllä 2011 Suomen vastarintaliike esitteli julkisuudessa kansainvälisiä yhteyksiään, kun italialaisia fasisteja ja saksalaisia uusnatseja saapui pitämään puheita järjestön Taistele vastaan! -seminaariin Helsingissä. Klas Lund perui osallistumisensa viime hetkellä, mutta lähetti ruotsalaisvieraiden mukana videoterveisensä yleisön kuultavaksi. Pohjoismaisesta taistelusta ja verestä puhuneen Lundin puhe ei saanut raikuvia suosionosoituksia italialaisilta ja saksalaisilta vierailta. Seminaari ei osoittanut Suomen vastarintaliikkeen ideologista yhteyttä Ruotsiin vaan järjestöjen aatteellinen epäyhtenäisyys sai yhä selkeämmän aseman liikkeessä. Vielä heinäkuussa 2012, jolloin erosin Suomen vastarintaliikkeen johtajuudesta, järjestössä vallitsi ideologinen sekasorto eikä ristiriitoja saatu myöhemminkään selvitettyä. Näkemykseni mukaan Juuso Tahvanainen on uutena johtajana pyrkinyt yhdistämään liikettä toiminnan eikä ideologian kautta. Painopiste siirtyi suoraan ideologisista kysymyksistä aktivismiin. Aktivismissa alettiin hakea mallia erityisesti italialaiselta uusfasistiselta CasaPound -järjestöltä ja saksalaiselta johtamatonta toimintaa kannattavalta Freie Nationale Strukturen -uusnatsiverkostolta. Fasistiselta CasaPoundilta omaksuttiin malleja sosiaaliseen toimintaan, ”isänmaalliseen avustustyöhön”, katupartioihin ja soihtukulkueisiin. Sosiaalisessa toiminnassa Italian uusfasistien vaikutus näyttäytyy selvimmin järjestön kerhotoiminnassa kuten Koti-kerhotilassa ja avustustyössä kuten vähävaraisille suomalaisille suunnatussa ”suomalaisavussa”. Saksalaiselta uusnatsiverkostolta sen sijaan omaksuttiin ideologisia ja järjestäytymiseen liittyviä malleja. Syksyllä 2015 Suomen vastarintaliike luopui hierarkkisesta järjestörakenteesta ja järjestäytyi saksalaisten autonomisten uusnatsien tavoin johtajattomaksi verkostoksi. Selvää johtajaa järjestöllä ei enää ole. Järjestöä johtaa johtajaneuvosto, joista kenelläkään ei ole johtajan roolia. Rikollisuus
Vastarintaliikkeen edeltäjä ja suurin esikuva oli Klas Lundin perustama ja johtama Vitt Ariskt Motstånd. Se oli jättänyt Ruotsissa jälkeensä pitkät varjot, jotka ylsivät Suomen vastarintaliikkeen perustamisen jälkeen myös Suomeen. Lund kuvaili usein entistä rikollisjärjestöään aikaansa edellä olleeksi vallankumoukselliseksi järjestöksi, johon Ruotsi ei vielä 1990-luvun alussa ollut valmis. Vitt Ariskt Motståndia on pidetty ruotsalaisena versiona yhdysvaltalaisesta The Order -järjestöstä. Yhdysvaltalaisen vastineensa tavoin VAM pyrki rahoittamaan vallankumouksen ryöstämällä pankkeja. Myös VAM valmistautui rotusotaan varastoimalla ja keräämällä laittomia aseita, joita se oli varastanut Ruotsin armeijan asevarikoista ja alimiehitetyiltä poliisiasemilta. Ennen VAM-uraansa Lund oli istunut neljä vuotta taposta vankilassa 1980-luvulla. VAM:in nimissä tehdyistä rikoksista hän istui vankilassa kuusi vuotta. Lund suunnitteli Ruotsin vastarintaliikkeen perustamista jo vankilassa. Pian vapautumisensa jälkeen hän toteutti suunnitelmansa. Merkittävin ero Valkoiseen arjalaiseen vastarintaan verrattuna on se, ettei vastarintaliike pyri selvään rikolliseen toimintaan. Toisin sanoen pankkien ja asevarikkojen ryöstöt ovat taakse jäänyttä elämää. Vastarintaliike oli Lundin mukaan VAM:in jatkumo, joka aikoi valmistautua sopivaan hetkeen vallankumouksen saavuttamiseksi. ”Silloin halusimme vain toimia, nyt meidän täytyy ajatella viisaammin”, Lund selvensi näkökantojaan. Ruotsin vastarintaliikkeen jäseniä on tuomittu muun muassa ampuma-aserikoksista, pahoinpitelyistä ja törkeistä pahoinpitelyistä, murhan yrityksestä ja kiihottamisesta kansanryhmiä vastaan. Erästä Ruotsin vastarintaliikkeen jäsentä epäillään Tukholman esikaupungissa tehdystä murhasta syksyllä 2013. Epäilty jäsen on välttänyt poliisin pidättämäksi joutumista jo reilun kahden vuoden ajan eikä hänen olinpaikastaan ole tietoa. Useilla jäsenillä on ennestään rikostuomioita. Liikkeen perustajalla Klas Lundilla on niitä eniten. Hänet on tuomittu taposta, pahoinpitelystä, ryöstöistä ja ampuma-aserikoksesta. Syksyllä 2014 Lund sai syytteen toisen vahingoittamiseen soveltuvan esineen hallussapidosta, josta oikeusistuin myöhemmin vapautti hänet. Entisen Ruotsin vastarintaliikkeen jäsenen mukaan aktivistiryhmillä oli paljonkin aseita vielä 2000-luvun alussa. Maaliskuussa 2008 Ruotsin poliisi takavarikoi suuren määrän ampuma-aseita ja räjähteitä tukholmalaisilta jäseniltä. Heitä epäiltiin ampuma-aserikoksesta ja yhteiskunnalle vaarallisen teon valmistelusta. Entinen jäsen kertoi minulle kesällä 2014, että Lund oli vankilasta vapauduttuaan vuonna 2005 antanut käskyn järjestön aseistariisunnasta. Käsky tuli monelle jäsenelle täytenä yllätyksenä. Entinen jäsen ei osannut arvioida, miksi käsky annettiin. Klas Lund ei kommentoinut aseiden ja räjähteiden takavarikoimista ollenkaan kahdenkeskisissä keskusteluissamme. Lundin mielestä aseet olisivat tärkeitä silloin, jos järjestö ei enää voisi toimia laillisesti. Hän otti kuitenkin niihin etäisyyttä eikä pitänyt joidenkin aseihailusta. ”Joillakin jäsenillä voi olla aseita”, hän sanoi. Järjestön johtajana Lund ei halunnut ottaa aseisiin kantaa: ”Emme voi tietää jäsenten vapaa-ajasta. Jos he haluavat kerätä aseita, sitten he keräävät, mutta me emme tiedä asiasta.” Sama päti muuhunkin järjestössä ilmenneeseen rikollisuuteen. Järjestön johto kiisti sekä johdon sisäisissä että jäsenten välisissä keskusteluissa, että he tietäisivät mitään rikollisuudesta. Vastarintaliikkeen kakkosmies Öberg puhui ”käytännöllisistä urheiluharrastuksista” ja suositteli aktivisteja hankkimaan laillisia metsästysaseita ja jalkajousia. Hän oli itse melko harjaantunut jalkajousiampuja, mitä Klas Lund ihaili tyytyväisenä. Lund puolestaan suosi puukkoja, teleskooppipatukoita ja lasipulloja. Hänen mielestään ne olivat ampuma-aseita halvempia ja helpommin korvattavia. Järjestön johto kehotti harvoin aktivisteja varautumaan mielenosoituksiin asein. Tämä ei tietenkään tarkoittanut, etteikö johto olisi hyväksynyt puukkoja, mailoja tai lasipulloja ”itsepuolustusvälineiksi”. Se halusi kuitenkin olla tietämätön rivijäsenten väkivaltaisuuksista tai mielenosoituksiin salakuljetetuista aseista. Pääasiassa järjestö vastustaa väkivaltaa imagon suojelemisen lisäksi vain, jos se on ideologian vastaista eli kohdistuu muun muassa lapsiin ja vanhuksiin. Tästä syystä Pride-isku tuomittiin jyrkemmin kuin Jyväskylän kirjastopuukotus, jonka katsottiin kohdistuvan selvemmin vastarintaliikkeen vihollisiksi katsomiin henkilöihin. Koko järjestöjohtajuuteni ajan Suomen vastarintaliikkeeseen sidoksissa oleva rikollisuus puhutti järjestöä seuraavia ihmisiä. Vaikka liikettä ei perustettu rikollisjärjestönä, joitakin jäseniä kiehtoi ajatus rikosten tekemisestä hyötymistarkoituksessa. Hyötyä haettiin esimerkiksi näyttävistä iskuista, kuten Pride-iskusta ja Jyväskylän kirjastopuukotuksesta. Myös Ruotsissa liikkeen uskottiin hyötyvän väkivaltaisista tappeluista ja iskuista, sillä ne lisäävät ja pitävät yllä järjestön mainetta fanaattisina katutappelijoina ja vallankumouksellisena uusnatsiliikkeenä. Arveltiin, että ne saattaisivat houkutella uusia jäseniä. Jollei Suomen vastarintaliike tullut näyttävästi yleisön tietoisuuteen vielä Pride-iskun jälkeen, se tapahtui kertaheitolla viimeistään kirjastopuukotuksen jälkeen. Suorasta toiminnasta positiivisesti ajattelevat ihmiset alkoivat lyöttäytyä toistensa seuraan ja muodostivat pienen, arviolta viiden hengen ryhmän järjestön sisälle. He olivat aktivisteja, joilla oli taustallaan rikostuomioita muun muassa pahoinpitelyistä ja tuhopoltoista. Ryhmän jäsenet eivät useimmiten puhuneet etukäteen suunnitelmistaan muille järjestön jäsenille. Tästä sain tietää Pride-kaasuiskun jälkeen. Sittemmin jäsenet Sebastian Lämsä, Paavo Laitinen ja kolmas järjestöön yhteyksissä ollut henkilö hyökkäsivät Jyväskylän kirjastossa järjestettyyn kirjaesittelyyn tammikuussa 2013. Jyväskylän kirjastopuukotuksen tekijöitä tai heidän asemaansa järjestössä ei edes pyritty salaamaan ulkopuolisilta. Puukotuksesta tuomitut henkilöt olivat aktivisteja ja kuuluivat liikkeen johtokuntaan. Johtajuusaikanani syksyllä 2010 Oulun alueella myös tapahtui joitakin rikoksia, joiden tekijöiksi epäilin eräitä Oulun aktivistiryhmän jäseniä. Kuulin heidän joskus puhuvan niistä ohi suunsa. Jos he tunsivat jääneensä kiinni itse teosta, he muuttivat kertomustaan ja pyrkivät antamaan vaikutelman järjestön ulkopuolisesta tahosta ja tietolähteestä. En kuitenkaan ottanut rikoksia puheeksi heidän kanssaan enkä kehottanut heitä lopettamaan suoraa toimintaa. Epäilin näitä aktivisteja Oulussa verellä kirjoitetuista uhkaavansävyisistä kirjoituksista. Ne kohdistuivat poliisin mukaan henkilöihin, jotka olivat mukana poliittisessa, järjestöllisessä tai uskonnollisessa toiminnassa. Epäilin samoja aktivisteja myös yrityksestä tehdä polttopulloisku Oulun ylioppilaskunnan rakennukseen. He eivät olettaneet minun epäilevän heitä, koska olin antanut luottamukseni Oulun aktivistiryhmälle. Suomen vastarintaliikkeen jäsenistä Oulun aktivistit olivat minulle tutuimpia, koska asuin Oulussa ennen muuttoani Ruotsiin keväällä 2011. Päätimme Suomen vastarintaliikkeen johtokunnassa keväällä 2011 melko yksimielisesti, että tahalliseen rikokseen syyllistynyt henkilö tulisi erottaa järjestöstä. Teimme päätöksen pian Oulun vaalikahakan jälkeen ja sovelsimme ohjetta tuolloin ensimmäisen kerran. Kahakkaan osallistuneet aktivistit päätimme hyllyttää oikeudenkäyntiin saakka, minkä jälkeen heidät toivotettiin taas tervetulleiksi. Hyllytyksiä ja erottamisia rikosten perusteella tehtiin harvoin, tuskin ollenkaan. Oulun vaalikahakan lisäksi Jyväskylän puukotustapauksen päätekijä hyllytettiin ainakin muodollisesti oikeudenkäyntiin saakka. Tietääkseni nämä olivat ainoat tapaukset, joissa aktivisteja hyllytettiin rikosten perusteella. Järjestössä kuitenkin hyväksyttiin virallisesti se, että rikoksia saatettiin joissakin tilanteissa tehdä myös järjestönä. Päätös liittyi liikkeen näkemykseen itsepuolustuksesta katutappeluissa järjestöä vastustavia ihmisiä vastaan. Ruotsissa oli päätetty tästä linjauksesta jo aikaisemmin ja se rantautui myös Suomeen. Linja oli yleisesti sekä ruotsalaisten että suomalaisten jäsenten tiedossa ja sitä korostettiin erityisesti ennen katuaktivismiin ryhtymistä. Väkivallan suoranaisella kannattamisella tai sen hyväksymisellä ei mielestäni ole tässä juurikaan eroa. Toisinaan poliittisena vastapuolena pidettyjä vasemmistolaisia ja rasismin vastustajia provosoitiin tietoisesti väkivaltaan räikeillä julkisilla esiintymisillä ja kansankiihottamisella. Sellaisia ihmisiä ei laskettu vastapuoleksi, jotka eivät ilmaisseet kielteistä tai myönteistä kantaa vastarintaliikettä kohtaan. Erityisesti Ruotsissa järjestön liput ja rasistista vihaa uhkuvat lentolehtiset aiheuttivat vastenmielisyyttä myös tavallisissa ihmisissä. Provosointia harrastettiin, jotta liikkeelle saataisiin näkyvyyttä ja kasvatettaisiin sen mainetta radikaalina katujärjestönä. Mitä enemmän järjestö oli mediassa esimerkiksi katutappeluiden johdosta, sitä enemmän vastarintaliike raportoi olevansa ”Pohjoismaiden aktiivisin” uusnatsijärjestö. Ruotsissa tällaisia kahinoita oli vuosien 2007–2013 välillä useita. Niistä julkaistiin näyttäviä videoita ja “taisteluraportteja”. Näkyvyydellä haluttiin houkutella uusia jäseniä vastarintaliikkeeseen ja osoittaa sen paremmuutta kilpaileviin järjestöihin verrattuna. Samalla pyrittiin kasvattamaan järjestön mainetta pelottomana liikkeenä, jonka kanssa ”vihollisilla” ei olisi leikkimistä. Jäsenet pitivät esikuvinaan katutappeluista tunnettuja 1920- ja 1930-lukujen saksalaisia SA-miehiä, italialaisia fasistipuolueen mustapaitoja ja Romanian rautakaartin jäseniä. Vastarintaliikkeen aktivistien tuli olla kuin uudenaikainen versio vanhoista fasistisista katutappelijoista. Järjestön aktivisteja pidetään etulinjan taistelijoina, jotka osallistuvat katuaktivismiin. Heiltä odotetaan valmiutta väkivaltaan ja aktivistijohtajat saattavat painostaa jäseniä käyttämään väkivaltaa asiansa edistämiseksi. Väkivaltatapauksissa järjestö vetoaa itsepuolustukseen ja tyytyy yleensä syyllistämään kohteikseen joutuneita väkivallan aloittamisesta. Rikokset olivat mahdollisia, koska järjestörakenne salli niiden tekemisen. Järjestörakenteen selkärangan muodostivat eri kaupunkien itsenäisesti toimivat aktivistiryhmät. Ryhmien velvollisuutena oli harjoittaa aktivismia viikoittain ja raportoida siitä suoraan järjestön johdolle. Pääasiassa odotimme aktivistiryhmien levittävän liikkeen materiaalia, julisteita ja tarroja, sekä harjoittelevan kamppailua. Suurempien kaupunkien, kuten Helsingin ja Turun, aktivistiryhmien odotimme myös harjoittavan julkista katuaktivismia vähintään kerran kuukaudessa. Tarpeen vaatiessa järjestö ohjeisti aktivistiryhmiä virallisessa toiminnassa. Aktivistiryhmien ei tarvinnut kertoa johdolle epävirallisesta toiminnastaan, eikä johtokaan kysellyt siitä. Itse en ollut osallisena väkivallassa Suomessa enkä Ruotsissa. Varsinaisiin itsepuolustus- tai taisteluharjoituksiin osallistuin vasta Ruotsissa. En varsinaisesti vältellyt väkivaltaa, mutta minua kiinnosti enemmän herätellä henkiin natsi-ideologiaa ja suunnitella tulevaisuuden natsivaltakuntaa. Ruotsissa liikkeen johtoon kuuluneet Lund, Öberg ja Söderman ottivat myös etäisyyttä ja välttivät väkivaltaisia tilanteita. Osallistuin toki mielenosoituksiin ja katuaktivismiin, mutta yhdessäkään näistä tapauksista en kohdannut väkivaltaa tai harjoittanut sitä. Kun vierailin Klas Lundin kotona Skarassa joulukuussa 2010, otin puheenaiheeksi jäsenten tekemiksi epäilemäni rikokset. Kysyin, kuinka minun tulisi suhtautua niihin ja pitäisikö minun yrittää tehdä jotakin rikosten estämiseksi tai välttämiseksi. Klas Lund neuvoi minua olemaan välittämättä niistä: ”Henrik, tiedäthän, että ryöstin pankkeja nuoruudessani. Taustani saattaa innoittaa nuorempia jäseniä tekemään rikoksia, mutta en voi puuttuakaan niihin, sillä järjestön ulkopuolella jäsenet toimivat itsenäisesti.” Tätä kirjaa kirjoittaessani vastarintaliikkeen suomalaisia ja ruotsalaisia jäseniä pidätettiin mellakoinnista ja kirjastopuukotukseen liittyneen henkilön joukkopahoinpitelystä Jyväskylässä kesällä 2015. Mellakka alkoi ensin rauhallisesti sujuneesta Suomen vastarintaliikkeen mielenosoituksesta. Mielenosoituksen loppua kohti muutamat järjestön jäsenet olivat ilmeisesti lähteneet seuraamaan kirjastopuukotukseen liittynyttä henkilöä, ja lopulta tavoittaneet hänet ostoskeskus Sokoksen edustalla, jossa pahoinpitely ja mellakka tapahtuivat luultavasti yhteisestä käskystä. Uutisen kuullessani arvelin, että Suomen vastarintaliike on omaksunut ruotsalaiselta emojärjestöltä väkivallankäytön julkisessa aktivismissa. Mellakointi muistutti minua joulukuun 2013 iskusta Kärrtorpin rasisminvastaiseen mielenosoitukseen. En tiedä millaista osaa ruotsalaiset näyttelivät Jyväskylän mellakassa, mutta mellakkaa sävyttivät ruotsalaiset mausteet. Tapahtumaan osallistuneille ruotsalaisille haluttiin ehkä näyttää, että myös Suomen vastarintaliikkeellä oli valmiutta toimia mielenosoituksissa yhtä väkivaltaisesti kuin emojärjestönsä. Suunniteltuja ja käytössä olevia pakolaisten vastaanottokeskuksia vastaan tehtiin useita polttopulloiskuja syksyllä 2015 ja vuoden alussa. Ennen kaikkea iskut kertovat rasistisen radikalismin noususta Suomessa. Polttopulloiskuja ei ole vielä kyetty yhdistämään yhteenkään äärioikeistoryhmään tai Suomen vastarintaliikkeeseen. Järjestö ei julkisesti ole kehottanut hyökkäämään vastaanottokeskuksiin, mutta uutisoidessaan polttopulloiskuista se juhlistaa tekoja ”suomalaismielisenä aktivismina”. Iskujen juhlistaminen viitaa ainakin siihen, että järjestö suhtautuu niihin myönteisesti. Kertaakaan Suomen vastarintaliike ei ole tuominnut iskuja tai kehottanut hengenheimolaisiaan lopettamaan väkivaltaa. Pian kesällä pakolaisvirran alettua liike aloitti maahanmuuttovastaisen kampanjan, jolla se haluaa varoittaa pakolaisista. Kampanja sisälsi julkista katuaktivismia, banderollien sekä varoitusnauhojen ja kylttien kiinnittämistä vastaanottokeskusten lähistöille. Järjestö toteuttaa kampanjointia myös verkkosivuillaan ja sosiaalisessa mediassa, jossa liikkeen pakolaisvastaisia näkemyksiä levitetään tehokkaasti. Järjestön kannattajat voivat lisäksi tulostaa vihakampanjan materiaalia vastarintaliikkeen kotisivuilta. Liike kehottaa kannattajiaan levittämään materiaalia omien alueidensa vastaanottokeskusten lähistöille. On siis selvää, että Suomen vastarintaliikkeen kädenjälki näkyy vahvasti äärioikeiston pakolaisvastaisessa vihakampanjoinnissa. Loppusanat: Uusi alku Otin ison ja vaarallisen haasteen vastaan, kun lähdin selvittämään natsimenneisyyttäni julkisesti. Päätin kuitenkin jo kirjoitustyöni alussa olla pelkäämättä uusnatsien vihaa. Minun täytyi päättää, jatkaisinko elämääni sulkeutuneessa ja mustavalkoisessa maailmassa vai pyrkisinkö jättämään sen taakseni. Pikku hiljaa tunsin, että haluan mieluummin tavoitella avoimuutta ja moninaisuutta kuin sulkea rajoja ja eristäytyä. Uskoin, että entisenä rasistisen liikkeen näkyvänä hahmona minun täytyi irtaantua liikkeestä muita näkyvämmin. Haluan pyytää tällä kirjallani julkisesti anteeksi osuuttani suvaitsemattomuuden ja ihmisryhmiin kohdistuvan vihan lietsomisessa. Tunnen olevani moraalisesti vastuussa järjestön väkivallasta ja rikoksista. Olen välillisesti syyllinen aatepohjaisiin rikoksiin, kuten Pride-iskuun ja Jyväskylän kirjastopuukotukseen, sillä perustamani järjestö teki ne mahdollisiksi. Suhtauduin välinpitämättömästi järjestön jäsenten tekemiksi epäilemiini rikoksiin. En puuttunut niihin enkä kieltänyt johtamani liikkeen jäseniä tekemästä rikoksia. Suurimmiksi rikoksikseni lasken Suomen vastarintaliikkeen perustamisen ja natsiaatteen vihan levittämisen. Ne mahdollisivat väkivallan ja vihan kaikkia niitä kohtaan, joita järjestö pitää vihollisinaan. Kerroin vanhimmalle siskolleni marraskuussa 2014, että hylkään natsiaatteen. Hän ilostui silminnähden, halasi minua ja sanoi saaneensa vihdoin veljensä takaisin. Silloin tunsin tehneeni oikean ratkaisun. Tuntui hyvältä tehdä jotakin hyvää perheenjäsenilleni. Ymmärsin, että olin aiheuttanut heissä epäluuloa ja pelkoa enkä halunnut enää herättää heissä sellaisia tunteita. Olisin voinut valita järkevämminkin kuin omistaa 16 vuotta elämästäni vihalle ja harhaluuloille. Vaikka olin ottanut onnistuneen askeleen uusnatsiliikkeestä lähtemiseksi, olin epäonnistunut perhe-elämässäni ja lasteni isänä. Aktiivisuuteni uusnatsiliikkeessä oli vuosien aikana kasvattanut minun ja perheeni välille leveän kuilun. Yritin parhaani mukaan kuroa kuilua umpeen, mutta en onnistunut siinä. Kadun sitä vielä pitkään ja olen siitä pahoillani perheelleni, lapsilleni ja entiselle avovaimolleni. Suurimmat muutokseni ovat liittyneet yksityiselämääni. Uskoin jo menettäneeni mahdollisuuteni onnellisuuteen, mutta elämässäni oli vielä sijaa uudelle rakkaudelle. Pari–kolme vuotta sitten en olisi uskonut, että tapaisin kiinalaisen naisen, rakastuisin ja lähtisin hänen luokseen Kiinaan. Kun rakastuin tulevaan morsiameeni pian kirjoitustyöni aloittamisen jälkeen, panin syrjään ennakkoluuloni sekä vihan ja pelon erilaisuutta kohtaan, joita olin oppinut ja opettanut natsiliikkeessä. Hän on ollut mielessäni jatkuvasti kuukausien ajan, ja uskollisena rakkaudellemme ja yhteiselle tuelle, hänestä tuli kihlattuni. Olisin häpeän vuoksi mielelläni ohittanut hänen kysymyksensä menneisyydestäni. Lopulta siirsin pelkoni syrjään ja kerroin hänelle totuuden. Pelkäsin totuuden kertoessani menettäväni naisen, jolle olin avannut sydämeni. Hän ei kuitenkaan halunnut jättää miestä, joka pyrki irtaantumaan menneestä. Kihlattuni on tukenut minua ja hän on halunnut ymmärtää vaikeaa menneisyyttäni. Kihlatultani olen oppinut, miten tärkeää on jatkaa elämäänsä. Olen oppinut myös, kuinka kohdata menneisyytensä ja käsitellä sitä rehellisesti. Hän on opettanut minulle, että kaksi ihmistä voivat löytää toisensa erilaisista taustoista huolimatta ja rakentaa elämäänsä yhteisille arvoille perheestä, anteeksiannosta ja tasa-arvosta. Minulta kesti vuosia ymmärtää, ettei ihmisten pidä kulkea vihan ja hajanaisuuden tiellä vaan edistää avoimuutta ja moninaisuutta. Havaitsin tämän viimeistään silloin, kun pidin tulevaa kihlattuani ensimmäisen kerran kädestä ja ymmärsin rakastuneeni häneen. Viha oli varissut mielestäni jo pidemmän aikaa sitten eikä se enää onnistunut päihittämään rakkauden antamaa hyvää oloa ja lämpöä. Olin oppinut vihaamaan mutta myös luopumaan vihasta. Kun katson tulevaisuuttani, se näyttää nyt selvemmältä. Enää tulevaisuuttani ei rajoita entisen ideologiani ohjenuora muun maailman täydellisestä vieroksumisesta. Jälkeenpäin tuntuu uskomattomalta, että vanhat ajatuksensa ja aattensa voi hylätä kaikkien vuosien jälkeen. Olen kuitenkin osoittanut itselleni, rakkaimmilleni ja lähimmäisilleni että niin voi tehdä. Olen ollut onnekas, sillä perheenjäseneni ovat tukeneet minua elämänmuutoksessani. He ovat uskoneet ja luottaneet minuun. Uudenvuodenlupaukseni entisen elämäni hylkäämisestä on pitänyt. Olen ottanut vasta pienen askeleen kohti uutta alkua, mutta tiedän sen jo nyt olevan avoimempi ja suvaitsevaisempi. Voin nyt katsoa osaa tulevaisuudestani silmiin ja nähdä sen hieman hymyilevän minulle. Ennen etsin jatkuvasti tekosyitä ja perustelin saamattomuuttani yhteiskunnan salaliitolla itseäni ja muita uusnatseja vastaan. Nyt ymmärrän itse seisoneeni oman tulevaisuuteni esteenä. Kuplassa ollessani mikään ei tuntunut varmalta. Epävarmuutta ja epäilyä oli kaikkialla mihin pääni käänsin. Natsiaikoinani en saanut mitään kunnollista aikaiseksi itseni enkä lapsieni puolesta. Uskoin, että toimintani takaisi valoisan tulevaisuuden ja pysyvän aitiopaikan Pohjoismaisten uusnatsien sisäpiirissä. Niin olisi saattanut käydäkin, jollen olisi alkanut epäillä järjestöä ja sen ideologiaa. Näen itsessäni yhtymäkohtia siihen teinipoikaan, joka suurella mielenkiinnolla etsi tietoa natsismista ja äärioikeistosta. Kuusitoista vuotta myöhemminkin jaan saman tiedonnälän ja mielenkiinnon uuden tiedon löytämiseksi. Tällä kertaa kuitenkin haluan oppia elämästä ja ihmisistä ilman pinttyneitä ennakkoluuloja. Kun ajattelen menneisyyttäni ja erityisesti sitä natsismista innostunutta nuorta poikaa, mietin mitä sanoisin hänelle nyt. Kertoisin hänelle, ettei maailmaa ole varattu vain yhdelle ihmisryhmälle. Varoittaisin häntä tuomitsemasta muita ihmisiä. Taisteluni-kirjan sijasta kehottaisin häntä lukemaan ihmisten hädästä sodan ja muiden katastrofien keskellä. Varoittaisin häntä tarttumasta natsismin ja rasismin vihanlietsonnan houkutukseen, joka lisää vieraasta ympäristöstä turvaa hakevien ihmisten pelkoa ja ahdinkoa. Halaisin häntä ja kehottaisin asettumaan toisten ihmisten asemaan. Neuvoisin olemaan ihminen ihmiselle tilanteessa, jossa toinen on menettänyt kotinsa, omaisuutensa tai perheensä. Pyytäisin osoittamaan myötätuntoa, auttamishalua ja ymmärtämystä toisesta elinympäristöstä tulevaa kohtaan. Toimittajat ja lähimmäiseni ovat kysyneet, mitä nykyisin ajattelen poliittisesti. Minun täytyy myöntää, etten ole vielä muodostanut erityistä poliittista maailmankuvaa. Ehkäpä taustastani johtuen olen halunnut ottaa etäisyyttä politiikasta ja ismeistä, joissa minun pitäisi valita poliittinen kanta. Ainoa asia, josta olen todella pitänyt kiinni, on ollut natsiaatteen hylkääminen. En ole ajatellut rasismin tai natsismin vastustamistani poliittisena ilmaisuna vaan otan sillä vastuuta menneisyydestäni. Näiden vaarallisten ilmiöiden vastustamista ei mielestäni voi varata vain yhdelle ryhmälle. Natsismia ja rasismia vastaan tulee taistella yhdessä niiden turmiollisuuden vuoksi. Menneisyydestäni tuntemaani häpeään liittyy toisinaan myös pelko siitä, kuinka yhteiskunta suhtautuu entiseen näkyvillä olleeseen ääriliikkeen johtajaan. Aina ei ole helppoa kohdata ihmisiä, etenkään työtä hakiessani, ja kertoa heille menneisyydestäni, elämänmuutoksestani ja natsiliikkeestä irtaantumisestani, sillä arvelen monen vielä epäilevän muutokseni aitoutta. Minun on vakuutettava työnantaja tai kuka tahansa aivan eri tavalla kuin sellaisten, joilla ei ole minun taustaani. Toisin kuin useimmilla ikäisilläni, minulla ei ole työuraa tai merkittävää koulutusta. Olen aloittamassa elämääni uudestaan ja tekemässä uusia elämänvalintoja. Teinipojasta lähtien tein elämänvalintani uusnatsiliikkettä silmällä pitäen. Minulla ei ollut juurikaan haaveita, jotka eivät olisi liittyneet jollakin tavalla liikkeeseen. Nuoruudessani toki haaveilin sotilaan tai turvallisuusalan ammatista, mutta uskoin yhteiskunnan vieneen minulta ne mahdollisuudet. Nämä ajatukset olivat osa kuvitelmaani natsihenkisten ihmisten vainosta. Lapsien saaminen ja perheen perustaminen olivat aitoja haaveitani, mutta niistäkin natsismi vei voiton. Nykyisin minun on hankala käsittää, kuinka kaikki oli mahdollista ja miten saatoin radikalisoitua kenenkään huomaamatta. En voi kuitenkaan syyttää muita kuin itseäni menneisyydestäni. Perheeni, harvat ystäväni tai edes koulukiusaamiseni eivät tehneet minusta uusnatsia. Minusta tuli uusnatsi, koska olin houkutteille avoin ja halusin tulla ihailemani ryhmän hyväksymäksi. Myöhemmin, kuten kuka tahansa radikaali, oikeutin tekoni aatteella, jota pidin ihmistä korkeampana voimana. Olen tehnyt päätöksiä, jotka ovat koskeneet välieni täydellistä katkaisemista uusnatseihin, tuomittuihin natsirikollisiin ja rasistisiin ääriliikkeisiin. Näitä päätöksiä olen tukenut irtisanoutumalla rasismista, natsismista ja erityisesti raa’asta juutalaisvihasta. Pesäeron tekemistä olen jatkanut myös tämän kirjan kautta, joka valottaa lukijalle entistä ajatusmaailmaani ja uusnatsiliikkeitä. Olin perustanut Suomen vastarintaliikkeen, joka toimi väylänä aatepohjaisille rikoksille, kuten Pride-iskulle ja Jyväskylän kirjastopuukotukselle. En puuttunut rikoksiin vaikka epäilin niistä järjestön jäseniä. Syksyllä 2010 saatoin ihmetellä miksi rikoksia tapahtui, mutta nykyisin en. Olin perustanut Suomeen järjestön, jonka ideologia perustui natsiaatteen vihalle, rasismille, syrjinnälle, kiihkeälle nationalismille ja väkivallalle. Kun olen käsitellyt uuteen ja vanhaan natsismiin sekoittunutta menneisyyttäni sekä tarkastellut natsiaatteen mielettömyyttä, lietsomani juutalaisviha oli hirvittävintä. Minun täytyy myöntää rehellisesti itselleni, että olin muita ihmisryhmiä vihaavan ja heitä tuhonneen aatteen kannattaja. Mikään ei voi poistaa tätä osaa menneisyydestäni, mutta voin kuitenkin nyt toimia entistä aatettani vastaan ja omistaa tulevat tekoni menneisyyteni hyvittämiselle. Nämä aatteet, joiden puolesta puhuin ympäri Eurooppaa ja Yhdysvaltoja, näyttäytyvät minulle yhä vastenmielisempinä. Toivon etteivät ihmiset anna niille sijaa yhteiskunnissamme. Vuosia myöhemmin olen alkanut arvostaa Suomessa minua kuulustelleen naispoliisin toteamusta: ”kansallissosialismi on historiaa”. Jälkeenpäin toivon, että olisin kuunnellut hänen sanojaan. Nykyaikaisessa ja demokraattisesti järjestäytyneessä yhteiskunnassa, jossa kaikkien ihmisten tasapuolisuus on taattu näiden etnisiin, uskonnollisiin tai muihin taustoihin katsomatta, ei natsismilla tule koskaan olemaan mitään sijaa. Lopuksi haluan lainata, vapaasti kääntäen, Etelä-Afrikan edesmennyttä presidenttiä Nelson Mandelaa. Hän sanoi, ettei kukaan ole synnynnäinen vihaaja vaan viha on opittua. Jos ihmiset voivat oppia vihaamaan, he voivat oppia myös rakastamaan: ”Kukaan ei synny vihaamaan toista ihmistä tämän ihonvärin, taustan tai uskonnon perusteella. Ihmisten on opittava vihaamaan, ja jos he voivat oppia vihaamaan, heidät voidaan opettaa rakastamaan, sillä rakkaus tulee ihmissydämelle vastakohtaansa luontevammin.” (Long Walk To Freedom). Tämän kirjan viimeiset sanat haluan omistaa kihlatulleni Danille. Hän on opettanut minulle, kuinka menneisyyden virheitä ja vääriä valintoja voi korjata tekemällä nykyhetkessä oikeita valintoja. Kärkkäinen kertoi meille, että maailmanloppu tulee ensi viikon torstaina. Sen isoveli oli lukenut siitä netistä. Siinä meni naama vakavaksi vähän joka jätkällä. Mietittiin, että mitä oikein ehtisi tehdä vajaassa viikossa. Tai oikeastaan sitä, että mitä enää kannattaisi tehdä. Kouluun ei ainakaan mentäisi. Tai korkeintaan käytäisiin koulussa syömässä. Muuten hilluttaisiin kuin viimeistä päivää, vähän niin kuin silloin, kun tuli lätkämestaruus. Ajateltiin sitten, että siitä voi tulla sanomista, jos käydään koulussa vain hotkimassa sapuskat. Olisi noloa istua rehtorin kansliassa puhuttelussa juuri silloin, kun maailmanloppu tulee. Sovittiin porukalla, että ollaan aamupäivät koulussa ja lähdetään vasta sitten. Porukalla voi tietysti funtsia yhteisiä juttuja, mutta jokaisella on sitten vielä ikiomat murheensa. Minua rupesi vaivaamaan, kun muistin, että Mikke oli minulle kympin velkaa. Se oli lainannut sen tivolissa. Se lupasi maksaa sen heti takaisin, mutta siitä on puoli vuotta aikaa. Meninkin heti kovistelemaan Mikkeä, että maailmanloppu tulee, maksa jätkä velkasi. Sekin meni vakavaksi. Tuumasi varmaan, että joutuu helvettiin, jos on velkoja rästissä kun loppu tulee. Mikke lupasi, että se saa kympin hommattua. Se ottaa sen mutsin lompakosta illalla. Mikke on sen sortin luimu, että se taatusti pitää sitä kymppiä takataskussa viimeiseen asti. Se maksaa vasta siinä vaiheessa, kun maa tosiaan alkaa täristä ja taivaalta tippuu meteoriitteja. Sitten oli vielä Emma. Miten minä ehtisin edetä sen suhteen, kun en ollut tähänkään mennessä edennyt. Pitänyt vain kädestä kiinni ja siinä kaikki. Sekin oli tapahtunut vahingossa, tai siis määräyksestä. Yksi maikka oli kesken tunnin alkanut pitää jotain rentoutumisharjoitusta. Se oli komentanut ensin kaikki pystyyn. Sitten se oli käskenyt ottaa lähintä luokkatoveria kädestä kiinni. Emma ei istunut luokassa minua lähelläkään, mutta minä olin siinä rytäkässä onnistunut pääsemään ihan sen taakse. Hengitin melkein sen niskaan. Emmalla on sitten jumalaisen kaunis kaula! Niin me oltiin sitten siinä ”rentoutusharjoituksessa” ja pidettiin toisiamme kädestä. Pelkästään se muisto mielessäni minä kohtaan maailmanlopun hymyssä suin. Mutta ehtisinkö minä Emman suhteen vielä jotakin? Voisinko mennä puhumaan sille ja kertoa, että maailmanloppu on tulossa? Voisinko sanoa, että nyt on korkea aika pistää vähän vipinää meidänkin suhteeseen? Vai kosisinko minä sitä suoraan? Luulisi, että ne tämmöisinä poikkeusaikoina suostuu vihkimään vähän nuorempiakin pareja. Muistin kuitenkin heti, että Emmalla on hankala ja töksäyttelevä luonne.",book
"Sillä oli kaunis kaula, mutta se osasi olla ikävä ja koppava. Minua se ei koskaan ollut edes noteerannut. Ainoa, mitä se minulle oli sanonut, oli silloin kun pidettiin kädestä kiinni. Silloin se sanoi, että ”onpas sinulla hikinen käsi”. Että olkoon. Varmaan minä kohtaan maailmanlopun tyynemmin, jos jätän Emman kosimisen väliin. Ehtii sitä seuraavassakin elämässä löytää jonkun, jolla on kaunis kaula mutta säyseämpi luonne. Ihmeesti sitä rauhoittuu, kun miettii asioita valmiiksi. Huomasin sen muistakin jätkistä. Alkuviikosta oltiin aamupäivällä valmiit lähtemään vaikka mihin. Mutta ruokailun jälkeen kenelläkään ei ollutkaan kiirettä kaupungille hillumaan. Oltaisiin tietysti voitu lähteä kaduille huutamaan iskulauseita. Ei vain tullut yhtään mieleen. Tuli torstai. Ei tullutkaan maailmanloppua. Tuli vain hernekeittopäivä. Fred keräsi paperit kirjoituspöydältään ja työnsi ne laatikkoon. Hän nojautui taaksepäin tuolissaan ja sulki silmänsä. Alhaalta kadulta kuului liikenteen melu vaimeana, yksitoikkoisena kohinana. Jälleen oli työpäivä takanapäin. Yksitoikkoinen työpäivä, joka ei koskaan tarjonnut minkäänlaista vaihtelua. Joka aamu hän tuli säännöllisesti töihin ja istuutui kirjoituspöytänsä ääreen. Ruokatunnilla hän kävi syömässä läheisessä baarissa ja palasi sen jälkeen takaisin työhön. Tuhansia samanlaisia päiviä hän oli viettänyt tässä tunkkaisessa virastossa. Vasta kahdentoista vuoden kuluttua hän pääsisi eläkkeelle ja kaksitoista vuotta on pitkä aika. Siihen mahtuu vielä tuhansia yksitoikkoisia työpäiviä. Fred havahtui mietteistään käytävästä kuuluvaan hälinään, otti naulakosta popliinitakkinsa ja auringon haalistaman hattunsa. Ovella hän loi vielä viimeisen silmäyksen huoneeseen ennen kuin astui käytävään. Ulkona Fred liittyi ihmisvilinään, mutta hautausmaan kohdalla hän kääntyi ja lähti hitain askelin kulkemaan pitkin hiekkakäytävää. Kevyt tuuli heilutti puiden oksia ja auringonsäteet vilkkuivat niiden lomitse. Sieltä täältä kuului yksinäisen linnun kutsuva liverrys. Täällä on kaikki niin rauhallista, Fred ajatteli. Tänne minäkin joudun aikanaan eläkevuosieni 10 käännyttyä yöhön. Eläkevuodet, Fred hymähti. Tuskin nekään antavat elämälleni sisältöä. Elämäni on silloinkin yhtä yksitoikkoista kuin nyt. Virastotyön asemasta työskentelen puutarhassa ja iltaisin istun kotona lukemassa tai katsomassa vaimon kanssa televisiota. Koskaan minulle ei tule tapahtumaan mitään erikoista. Fred kohautti hartioitaan. Minähän olen kuin pikkupoika, joka kaipaa seikkailua, hän ajatteli. Nuorten maailma on toisenlainen kuin meidän vanhojen, jotka vietämme yksitoikkoista elämää päivästä toiseen. Äkkiä Fred pysähtyi. Outo, merkillinen humina tunkeutui hänen korviinsa. Se alkoi vaimeana kuin tuulen henkäys, mutta se voimistui. Se muuttui kimeämmäksi ja kasvoi vähitellen korvia vihlovaksi vinkunaksi. Fred painoi kädet korvilleen, mutta sekään ei auttanut. Ääni tuntui olevan yhtä aikaa hänen sisällään ja ympärillään. Fred tunsi putoavansa. Hän syöksyi pimeässä tyhjyydessä ja koko ajan ääni vihloi hänen rumpukalvojaan. Sitten kaikki oli hiljaista. Fred seisoi samalla paikalla hautausmaan hiek-kakäytävällä, mutta kaikki hänen ympärillään oli jotenkin outoa ja erilaista kuin aikaisemmin. Aurinko paistoi kuten ennenkin, mutta linnut olivat vaienneet. Kadulta ei kuulunut enää liikenteen melua ja vallitsi outo, pelottava hiljaisuus. Tuuli huojutti hiljaa puita. Mitä minulle tapahtui? Fred ajatteli. Miksi täällä on näin hiljaista? Hän lähti nopeasti kävelemään eteenpäin. Hänen oli päästävä pois hautausmaalta, pois tämän oudon hiljaisuuden keskeltä. Hetken kuljettuaan Fred kuitenkin hidasti askeleitaan ja pysähtyi hämmästyneenä erään hautakiven ääreen. Frediä puistatti ja kylmät väreet kulkivat pitkin hänen selkäänsä. Hautakivessä oli hänen nimensä. Ja hänen vaimonsa nimi. Syntymäajatkin olivat oikein. Mutta kuollut, kuollut? Mitä tämä tarkoitti? Nythän oli vuosi 1968. Fred lähti juoksuun. Hänen oli päästävä pois hautausmaalta, pois oman hautansa läheisyydestä. – Pois! Pois! hän huusi ja säikähti oman äänensä kaikua hautausmaan hiljaisuudessa. Fred juoksi ulos hautausmaan portista eikä pysähtynyt ennen kuin tunsi olevansa riittävän kaukana omasta haudastaan. Kadut olivat autiot. Ainoatakaan ihmistä ei ollut näkyvissä. Fred pani merkille, että kaikki kellot liikkeiden yläpuolella olivat pysähtyneet. Mitä minulle on tapahtunut? Fred ajatteli. Korvia vihlova ääni, hiljaisuus ja hautakivi jossa oli heidän nimensä? Ja kuolinvuodet? Miksi ainoatakaan ihmistä ei liiku kadulla? Frediä puistatti ja kylmä hikivirta juoksi pitkin hänen selkäänsä. Vähän väliä hän kuivasi nenäliinalla hikistä otsaansa. KOLMAS MAAILMANSOTA SYTTYNYT! Käytössä ennenkuulumattoman tehokkaat aseet, jotka tuhoavat vain ihmiset ja eläimet! Onko tuomiopäivä koittanut? kertoivat lehtien otsikot tupakkakaupan rikkoutuneessa ikkunassa. Fred kumartui ja katsoi lehden päivämäärää. 4. marraskuuta 1993.
Oliko tämä unta? Fred nipisti itseään ja parahti kivusta. Ei, tämä ei ollut unta. Kaikki oli niin todellista. Mutta vuosiluvut hautakivessä ja lehdessä? Autiot kadut? –    Onko täällä ketään? Fred huusi. Ääni kajahti outona aution kaupungin hiljaisuudessa. Kaiku kiiri hetken pitkin katuja ja sitten oli taas hiljaista. Vinkuva ääni, jonka Fred oli kuullut hautausmaalla, alkoi uudelleen. Fred painoi kädet korvilleen, mutta se ei auttanut. Ääni raastoi hänen rum-pukalvojaan ja tunkeutui lamaannuttavana hänen hermostoonsa. –    Ei! Ei enää! Fred huusi. – Missä kaikki ihmiset ovat? Kuuletteko? Vastatkaa? Lopettakaa tämä ääni! En kestä enää! Ääni voimistui ja jälleen Fred tunsi putoavansa läpi tyhjyyden. Talot häipyivät hänen ympäriltään ja Fredistä tuntui kuin hän olisi pudonnut loputtomasti. Fred havahtui ja huomasi olevansa puolipallon muotoisessa huoneessa. Sen seinä oli alumiinin tapaista metallia, mutta paljon kovempaa. Fred kiersi hitaasti huoneen ympäri. Metalli tuntui kylmältä hänen hikisen kätensä alla. Missään ei näyttänyt olevan ovea eikä muutakaan ulospääsytietä. Äkkiä kuului surinaa ja osa seinästä alkoi hitaasti liukua sivuun. Fred astahti epäröiden kohti seinään ilmestyvää aukkoa. –    Tervetuloa vuoteen 2968. Mies oli suunnilleen Fredin kokoinen ja hänellä oli yllään vartalon mukainen, joustavasta kankaasta valmistettu puku, joka ulottui kaulasta nilkkoihin. Jalassa miehellä oli jonkinlaiset mokkasiinin tapaiset jalkineet. Kasvonpiirteet olivat miellyttävät ja ystävälliset, mutta tästä huolimatta niistä tuntui heijastuvan eräänlaista kovuutta. –    Valitan keskeytystä matkassanne, mutta laitteissamme sattui pieni häiriö, jonka vuoksi meidän oli suljettava ne hetkeksi. Mutta suokaa anteeksi, taisin unohtaa esitellä itseni. Olen Richard Stark, Telluksen tieteellisen tutkimuslaitoksen johtaja. –    Fred Brown, Fred vastasi konemaisesti ymmärtämättä yhtään mitään. –    Kuten äsken mainitsin, olette siirtynyt ajassa tuhat vuotta eteenpäin, Stark jatkoi. – Valitettavasti liikuitte katkon aikana paikaltanne, joten meillä meni hieman aikaa teidän paikallistamiseenne. Hitaasti Fred alkoi käsittää. Tämä mies oli tulevaisuudesta, tai oikeammin hän oli menneisyydestä. Miehen mainitsema keskeytys matkassa oli varmaan se, jolloin hän oli nähnyt oman hautansa, aution kaupungin ja uutiset sodasta. –    Onko minulla minkäänlaista mahdollisuutta päästä takaisin omaan aikaani? Fred kysyi hetken hiljaisuuden jälkeen, sillä häntä kauhistutti ajatus, että hän joutuisi viettämään lopun elämäänsä tulevaisuuden outojen ihmisten parissa. –    Kyllä, Stark vastasi, – mutta kaikki aikanaan. Stark johdatti Fredin suureen huoneeseen, jonka seinät olivat täynnä mittareita ja säätöpöytiä. Hitaasti Fred alkoi voittaa pelkoaan. He istuutuivat pehmeisiin, upottaviin tuoleihin ja Stark tarjosi Fredille jotain kellertävää juomaa. Se maistui kirpeältä, mutta ravitsevalta ja virkistävältä. Fred tunsi olonsa kevyeksi. –    Kuinka aikakone on mahdollinen? Fred uteli. – Tiedemiehethän ovat todenneet ajassa siirtymisen mahdottomaksi. –    Teidän aikanne tiedemiehet, mutta silloin tiede oli vielä alkeellista meidän mittapuittemme mukaan. Aika on ulottuvuus. Säätelemällä tiettyjä kosmisia säteitä, jotka ovat täysin tuntemattomia teidän aikanne tiedemiehille, ja kohdistamalla ne samaan pisteeseen saamme aikaan ulottuvaisuus-kuplan, jonka avulla voimme siirtää ihmisiä ja esineitä ajasta toiseen. –    Silloinhan myös te voitte siirtyä mihin aikaan tahansa. –    Valitettavasti emme vielä, mutta mahdollisesti hyvin pian. Laitteemme on vielä kokeiluasteella. Tekin olette eräänlainen koekaniini, niin kuin teidän aikananne on kai tapana sanoa. Aikaisemmin emme ole onnistuneet siirtämään tänne vielä mitään tuhannen vuoden takaa. Fred ajatteli häkkiin teljettyjä apinoita ja marsuja, joita hän oli nähnyt tutkimuslaitoksista otetuissa valokuvissa. Hän tunsi itsensä hyvin pieneksi ja mitättömäksi. –    Tulevaisuuteen emme ole vielä onnistuneet siirtämään ulottuvaisuuskuplaamme, ehkä se on täysin mahdotontakin, Stark jatkoi. – Mutta jos onnistumme siinä, tulee kaikki olemaan paljon yksinkertaisempaa. Tiede voi kehittyä vuodessa satoja, jopa tuhansia vuosia eteenpäin. Vielä muutamia onnistuneita kokeita ja uskallamme lähettää oman miehemme tutkimusmatkalle menneisyyteen. –    On siis olemassa mahdollisuus, etten pääse takaisin omaan aikaani? Fred kysyi. –    Ikävä kyllä on, Stark myönsi. Frediä puistatti ajatus, että hän joutuisi vieraaseen aikakauteen tai jäisi leijailemaan loputtomaan, pimeään tyhjyyteen. Stark tuijotti häntä täysin tunteettomasti. Hänelle Fred oli vain koe-eläin, ei mitään muuta. Hän oli ihminen, joka oli kuollut jo kauan sitten. Starkin mielestä Fred oli samanlainen eloton kappale kuin kivet tai esineet, joita he olivat siirrelleet ajasta toiseen. Fred pelkäsi, mutta hänen mieltään askarruttivat lukuisat kysymykset. Hermostuneesti hän vaihtoi asentoa. Stark tuijotti Frediä vaiti ja hänen huulillaan käväisi hymyn tapainen. Ikään kuin arvaten Fredin ajatukset hän kysyi: – Haluaisitte varmaan tietää mitä maailmassa on tapahtunut tuhannen vuoden aikana? –    Kyllä, Fred myönsi ja ajatteli autiota kaupunkia. – Mitä tarkoitti sota vuonna 1993? –    Se oli koko maapallon kohtalo. Silloin olisi voinut aloittaa ajanlaskun kokonaan alusta. Sodan jälkeen ei ole enää ollut kuin yksi valtio, Tellus, ja se käsittää koko maapallon. –    Mikä se uusi ase oli? –    Sitä ei kukaan enää tiedä. Ne harvat, jotka säilyivät hengissä, olisivat voineet sen kertoa, mutta he veivät salaisuuden mukanaan hautaan jättämättä sitä jälkipolville. He eivät halunneet saman enää toistuvan. Mikäli tiedän, se oli eräänlainen pommi, joka sisälsi jonkinlaista säteilyä tai kaasua. Ase kuitenkin ryöstäytyi irti käyttäjiensä käsistä ja tuhosi ihmiset ja eläimet maapallolta. Ne harvat pelastuneet, jotka työskentelivät eristetyssä maanalaisessa tutkimuslaitoksessa, osasivat keinot säilyä hengissä. Kokonaisen vuoden he elivät maan alla valmistaen itselleen happea ja synteettistä ravintoa, ennen kuin he uskaltautuivat ulos ”Noakin arkistaan”. Sivuovesta astui mies huoneeseen keskeyttäen Starkin selostuksen. –    Kaikki valmista kokeen toisen vaiheen aloittamiseen, mies ilmoitti. –    No niin, nyt teidän on aika palata omaan aikaanne, Stark sanoi kääntyen Fredin puoleen. –    Mutta ellen pääsekään takaisin? –    Sille asialle emme voi mitään, Stark vastasi tunteettomasti. Kaikki on laskettu kylläkin tarkkaan. Teillä on vain minimaalinen mahdollisuus poiketa ajassa. –    Mutta jos erehdytte esimerkiksi muutamalla vuodella, niin silloin on olemassa myös kaksoisolentoni. –    Tuon te olette lukenut science fiction -romaaneista, Stark naurahti. – Se ei ole mahdollista. Te olette nyt vuodessa 2968. Missään muussa ajassa teistä ei ole olemassa mitään. Jos hautanne avattaisiin, se todettaisiin tyhjäksi. –    Kuinka se on mahdollista? Fred ihmetteli. –    Kerroinhan jo teille että aika on ulottuvaisuus. Kosmisten säteiden vaikutuksesta kaikki se, mitä teistä on jäljellä jossain muussa ajassa, siirtyy tähän ulottuvaisuuteen. Sieltä me sitten poimimme teidät tänne. Jos erehdymme palauttamisessanne esimerkiksi vuodella, niin kaikki muukin siirtyy, ja te voitte siitä hetkestä alkaen jatkaa normaalia elämäänne… Nyt teidän on kuitenkin aika lähteä. Stark puolittain työnsi Fredin metalliseinäiseen huoneeseen ja seinä liukui umpeen Fredin takana. Frediä pelotti. Jospa Stark sittenkin erehtyi. Toisessa huoneessa Stark käveli säätöpöydän ääreen ja painoi erästä nappia. Sivuovesta juoksi useita miehiä huoneeseen asettuen säätöpöydän ääreen. –    Onko aika laskettu? Stark kysyi. –    Kyllä. Siirron on tapahduttava täsmälleen seitsemän minuutin ja kolmenkymmenenkahden sekunnin kuluttua. Epäonnistumisen mahdollisuutta ei ole. –    Hyvä. Säteet X, Y ja Z. –    Valmiina. –    Kohdistakaa pisteeseen K. Säteet G, H ja N. –    Valmiina. –    Kohdistakaa pisteeseen K. Säde A. –    Valmiina. –    Kohdistakaa pisteeseen K ja siirtäkää säätö pöytääni. –    Kaikki valmiina. Säteet kohdistettu ja tarkistettu. Siirtoon aikaa tasan puoli minuuttia. Metallinen ääni alkoi laskea aikaa. –    28, 27, 26, 25, 24, 23…
Stark tarttui säätöpöydässään olevaan punaiseen vipuun. –    Viisi, neljä, kolme, kaksi, yksi, NOLLA. Stark vetäisi vivusta. Fred kuuli vinkuvan äänen kasvavan korvissaan. Se tunkeutui hänen aivoihinsa ja Fred tunsi kevyen värinän kehollaan. Ääni oli yhtä aikaa hänen sisällään ja ulkona. Sitten huone katosi hänen ympäriltään ja hän putosi. Hän syöksyi pää edellä läpi mustan tyhjyyden. Sitten oli kaikki hiljaista. Fred seisoi hautausmaan hiekkakäytävällä. Kevyt tuuli heilutti puiden oksia ja auringonsäteet vilkuttivat niiden lomitse. Sieltä täältä kuului yksinäisen linnun kutsuva liverrys. Fred hengitti hetken raitista ilmaa ja alkoi kävellä kotiinpäin. –    Hei, sinähän olet aikainen tänään! Alice huudahti keittiöstä Fredin tullessa kotiin. Siitä hyvästä saat odottaa ruokaa vielä kymmenen minuuttia. Fred vilkaisi kelloaan. 16.04. Minähän lähdin töistä vasta 16.10, hän ihmetteli. Mitä minulle oikeastaan tapahtui? Viheltävä ääni. Hautakivi. Tulevaisuus. Stark. Oliko kaikki vain mielikuvitusta? Olenko uneksinut keskellä päivää? Mutta kaikki tuntui niin todelta. Ja vielä tämä kellon aikakin. Olenko minä ollut vuodessa 2968? –    Alice, mikä vuosi nyt on? –    Mitä sinä höpiset? Tiedäthän sen yhtä hyvin kuin minäkin. –    Mutta minä kysyinkin sinulta, Fred tuskastui. Alice tuli keittiöstä kantaen höyryävää keittokul-hoa. –    No jos välttämättä haluat minun sanovan sen. Tänään on vuosi 1968, kesäkuun neljästoista päivä, kello 16.09, Alice vastasi vilkaisten kelloaan. – Riittääkö?… Mutta Fred, mikä sinua vaivaa? Olet aivan kalpea. Oletko sairas? –    Ei minua mikään vaivaa. Olen vain vähän ylirasittunut. Seikkailu oli siis kuitenkin totta. Siitä ei ollut epäilystäkään, Fred ajatteli. Minut siirrettiin tuhat vuotta eteenpäin ja palautettiin takaisin. He erehtyivät ajassa vain muutaman minuutin. Ihmeellistä. Alicelle ei kuitenkaan kannata kertoa mitään, eikä muillekaan. He luulisivat vain että olen tullut hulluksi ja minulle naurettaisiin. Kuitenkin tiedän milloin kuolen. Ja milloin Alice kuolee. Miltä tun-tuukaan elää kun tuntee kuolinpäivänsä? – Fred syömään! Nukutko sinä seisaaltasi? Alice huudahti. – Olet varmaan sairas. Syötyäsi sinun on mentävä sohvalle lepäämään. Fred istuutui pöytään. Huomenna, hän ajatteli. Huomenna menen taas takaisin rauhalliseen toimistoon, missä ei koskaan tapahdu mitään erikoista. Mitä minä taas toivoinkaan tänään; että jotain tapahtuisi, ettei elämä olisi niin yksitoikkoista. Nyt minulle on totisesti jo tapahtunut tarpeeksi. Fred naurahti itsekseen ja alkoi syödä. Oli kerran kameleontti
ja vihreä ruohikkotontti. Oli keltaiset auringonkukat
ja lapsella kirjavat sukat,
sekä maassa punainen lippalakki
ja sininen takki. Siis tämä kameleontti
hitaasti käveli yli pihan
ruohonvihreänä,
vaappui kuin mastodontti,
vaan luona sinisen takin hihan
se sukelsi esiin sinisenä. Sivellen sinistä kylkeään
se jankutti mielissään: ”Siis hauska juttu, katsokaa
nyt sinisenä uin,
eikä kukaan tietää
väriäni oikeaa,
kun taas sopeudun.” Päällä kauniin lippalakin punaisen
päätti lisko levätä hetkisen. Siitä se taivalsi nurmen nukkaa
taas vihreänä
kohti auringonkukkaa,
jossa se viipyi tovin
ja katsoi keltaista itseään
ja ihasteli kovin,
miten kaunis oli väriltään: ”Siis hauska juttu tosiaan
tämä värin vaihtuvuus,
toiset pysyy kuteissaan
minä taaskin muutun vaan
ja olen aina uusi.” Siitä jatkui matka alas kukkaa
vihreä siinä kulki pitkin vihreää
ja poikki pihan
ja sinisenä yli sinisen hihan
kohti kirjavaa sukkaa. Minua ihmetyttää
se leguaani, lisko, mikä lie drontti: Nyt kirjavaa sukkaa kiipeää
kirjava kameleontti
ja laulaa:
”Siis, voi, älytkää kaverit, katsokaa,
olen diskolisko
eikä kukaan tietää saa
väriäni oikeaa
ei edes oma sisko.” Mutta sitten lapsen jalka liikkui
ja kameleontti! Huiskis! Kameleontti ilman väriä,
ilmassa kiikkui. nessä päässään oli jockey-lakki ja hänen yllään ruudullinen, tiukka,
niin ikään läpikuultava pikkutakki. Hän oli pitkä mutta kapeaharteinen ja uskomattoman laiha, ja huomatkaa: hänen kasvonsa olivat pilkallisessa virneessä. Berliozin elämä oli ollut senlaatuista, ettei hän ollut tottunut epätavallisiin ilmiöihin. Hän kalpeni entisestäänkin, tuijotti silmät selällään ja ajatteli hämmennyksissään: »Mutta eihän tällaista voi tapahtua!» Valitettavasti sellaista kumminkin tapahtui, ja läpinäkyvä kansalainen huojui hänen edessään oikealle ja vasemmalle maata koskettamatta ja pitkänä kuin mikäkin. Silloin Berlioz joutui siinä määrin kauhun valtaan että sulki silmänsä. Ja avatessaan ne taas hän näki kaiken menneen ohitse, painajaisen liuenneen ja ruudullisen olennon hävinneen. Samalla luiskahti tylsä neulakin pois sydämestä. -Hyi perhana! toimittaja huudahti. - Tiedätkö Ivan, minä olin
äsken saada lämpöhalvauksen! Näin jonkinlaisen hallusinaationkin. Hän yritti hymyillä, mutta hänen katseestaan pilkisti vielä levottomuus ja hänen kätensä vapisivat. Vähitellen hän kuitenkin rauhoittui, huiskutti nenäliinaa kasvojensa edessä ja sanoi melko reippaasti: — No niin, siis..., ja jatkoi mehunjuonnin katkaisemaa keskustelua. Tämä keskustelu koski, kuten myöhemmin selvisi, Jeesusta Kristusta. Asianlaita oli niin, että toimittaja oli tilannut runoilijalta kirjallisuuslehtensä seuraavaan numeroon suuren uskonnonvastaisen runoelman. Tämän runoelman Ivan Nikolajevits olikin sepittänyt,
vieläpä hyvin lyhyessä ajassa, mutta valitettavasti se ei lainkaan tyydyttänyt toimittajaa. Bezdomnyi oli piirtänyt runoelmansa päähenkilön, toisin sanoen Jeesuksen, hyvin synkin värein, ja kuitenkin koko runoelma olisi toimittajan mielestä pitänyt kirjoittaa uudelleen. Ja
nyt toimittaja piti runoilijalle luentoa Jeesuksesta tähdentääkseen
Bezdomnyille tämän tekemää perusvirhettä. Vaikea sanoa, mikä Ivan Nikolajevitsia oli hänen työssään ohjannut, hänen lahjakkuutensa kuvaileva voimako vai täydellinen tietämättömyys siitä kysymyksestä, josta hän oli kirjoittanut, mutta hänen runoelmansa Jeesus oli onnistunut, aivan kuin elävä vaikkakaan
ei kovinpuoleensavetävä henkilöhahmo. Berlioz taas halusi osoittaa
runoilijalle, ettei tärkeintä ollut se, millainen Jeesus oli ollut, paha vai
hyvä, vaan se, ettei Jeesusta henkilönä ollut maailmassa edes ollut ja
että kaikki kertomukset hänestä olivat pelkkää sepittelyä, aivan ta-
vallisia myyttejä. Huomattakoon, että toimittaja oli lukenut mies ja viittasi puheessaan hyvin taitavasti antiikin historioitsijoihin, esimerkiksi kuuluisaan Filon Aleksandrialaiseen ja loistavan sivistyneeseen Josephus Flaviukseen, joka ei koskaan sanallakaan maininnut Jeesuksen olemassaolosta. Vakaata tietämystään osoittaen Mihail Aleksandrovits ilmoitti runoilijalle muun muassa, että se kohta Tacituksen kuuluisien annaalien 15. kirjan 44. luvussa, jossa kerrotaan Jeesuksen teloittamisesta, ei ollut muuta kuin myöhemmin lisätty väärennys. Runoilija, jolle kaikki toimittajan kertoma oli uutta, kuunteli Mihail Aleksandrovitsia tarkkaavaisesti vilkkaat vihreät silmät häneen naulittuna ja vain silloin tällöin nikotteli ja manasi hiljaisella äänellä aprikoosimehua. — Ei ole yhtäkään itämaista uskontoa, jossa viaton neitsyt ei synnyttäisi maailmaan jumalaa. Se on sääntö, Berlioz sanoi. — Ja kun kristityt eivät keksineet mitään uutta, he loivat samalla tavalla oman Jeesuksensa, joka ei itse asiassa ole milloinkaan elänyt. Tämä pitäisi
ottaa lähtökohdaksi... Berliozin korkea tenori kaikui autiolla puistokäytävällä, ja Mihail
Aleksandrovitsin tunkeutuessa vähä vähältä viidakkoon, jonne vain
hyvin sivistynyt ihminen voi niskojaan taittamatta uskaltautua, runoilija sai tietää yhä enemmän mielenkiintoisia ja hyödyllisiä seikkoja sekä egyptiläisten Osiriista, Taivaan ja Maan jalosta jumalasta ja pojasta, että foinikialaisten jumalasta Tammuzista, samoin kuin
Mardukista ja vähemmän tunnetusta mutta silti pelottavasta Huitzilopochtlisa, jota Meksikon atsteekit muinoin suuresti kunnioittivat. Ja juuri kun Mihail Aleksandrovits kertoi runoilijalle, kuinka atsteekit muovailivat taikinasta Huitzilopochtlin hahmon, puistokäytävälle ilmaantui ensimmäinen ihminen. Jälkeenpäin, kun suoraan sanoen oli jo myöhäistä, eri virastot esittivät yhteenvetojaan tämän henkilön ulkonäöstä, mutta niiden vertailu herättää pakostakin ihmetystä. Niinpä eräässä yhteenvedossa sanotaan, että hän oli lyhytkasvuinen, että hänellä oli kultahampaat ja että
hän ontui oikeaa jalkaansa. Toisessa väitetään, että hän oli valtavan
kookas, että hänellä oli hampaissaan platinakruunut ja että hän ontui vasenta jalkaansa. Kolmannessa todetaan lakonisesti, ettei hänellä
ollut mitään erikoistuntomerkkejä. On pakko tunnustaa, ettei yksikään näistä yhteenvedoista kelpaa mihinkään. Ennen kaikkea kuvailtu ei ontunut kumpaakaan jalkaansa. Kooltaan hän ei myöskään ollut sen paremmin pieni kuin valtavakaan vaan yksinkertaisesti pitkä. Mitä hampaisiin tulee, niin vasemmalla puolella hänellä oli platinakruunuja mutta oikealla puolella kultahampaita. Hänellä oli kallis harmaa puku ja ulkomaiset puvun väriset kengät. Harmaan baskerin hän oli keikarimaisesti vetänyt korvalliselle, kainalossa hän kantoi kävelykeppiä, jonka musta nuppi oli villakoiran pään muotoinen. Hän näytti olevan hieman yli neljänkymmenen. Hänen suunsa oli jollakin tavoin vinossa ja hän oli parraton. Hänen oikea silmänsä oli musta mutta vasen jostakin syystä vihreä. Hänen kulmakarvansa olivat mustat, mutta toinen oli ylempänä toista. Sanalla sanoen: ulkomaalainen. Kulkiessaan ohi sen penkin, jolla toimittaja ja runoilija istuivat, ulkomaalainen loi heihin viiston katseen, seisahtui ja istahti äkkiä naapuripenkille kahden askelen päähän ystävyksistä. »Saksalainen...» ajatteli Berlioz. »Englantilainen...» ajatteli Bezdomnyi. »Kas kun hänen ei ole kuuma noissa hansikkaissaan!» Mutta ulkomaalainen antoi katseensa kiertää korkeita taloja, jotka neliönä reunustivat lampia, ja siitä saattoi arvata, että hän näki tämän paikan ensi kertaa ja että se kiinnosti häntä. Hänen katseensa pysähtyi yläkerroksiin, joiden ikkunaruudut heijastivat sokaisevasti pirstoutunutta ja Mihail Aleksandrovitsin luota ainiaaksi poistuvaa aurinkoa. Sitten hän katsoi alas sinne, missä ruudut alkoivat iltaa ennustaen tummua, syystä tai toisesta hymähti alentuvasti ja siristi silmiään, pani kätensä kepinnupille ja laski leukansa niiden varaan. — Sinä kuvasit oikein hyvin ja satiirisesti esimerkiksi Jeesuksen, jumalanpojan syntymän, Ivan, mutta jutun ydinhän on siinä, että jo ennen Jeesusta oli syntynyt joukko jumalanpoikia kuten vaikkapa foinikialaisten Adonis, fryygialaisten Attis ja persialaisten Mitra, Berlioz
luennoi. - Lyhyesti sanoen, yksikään heistä ei koskaan syntynyt eikä
ketään heistä ole milloinkaan ollut olemassa, ei myöskään Jeesusta. Siksi on välttämätöntä, että sinä Jeesuksen syntymän tai vaikkapa itämaan tietäjien tulon asemesta kuvaisit niistä sepitettyjä mielettömiä huhuja. Muuten sinun kertomuksestasi pääsee sellaiseen käsitykseen, että hän todellakin syntyi! Tässä kohden Bezdomnyi yritti saada häntä kiusaavan nikottelun
loppumaan ja pidätti hengitystään, mutta se sai hänet nikottelemaan
vieläkin tuskallisemmin ja äänekkäämmin. Juuri silloin myös Berlioz
keskeytti puheensa, sillä ulkomaalainen nousi äkkiä ja tuli kirjailijain
luo. Nämä katsoivat häntä hämmästyneinä. — Suokaa anteeksi että näin rohkenen, vaikken olekaan tuttu Oppineen keskustelunne aihe kiinnostaa minua kuitenkin siinä määrin, että..., tulokas sanoi vierasmaalaisittain korostaen, vaikka lausuikin sanat moitteettomasti. Samalla hän otti kohteliaasti baskerin
päästään, eikä ystävyksille jäänyt muuta mahdollisuutta kuin nousta ja kumartaa. »Ei, kyllä hän on pikemminkin ranskalainen...» ajatteli Berlioz. »Puolalainen...» ajatteli Bezdomnyi. Lisättäköön, että runoilijaan ulkomaalainen teki ensi sanoistaan
lähtien vastenmielisen vaikutuksen, kun taas Berliozia hän pikemminkin miellytti, tai ei oikeastaan miellyttänyt vaan kuinka sen nyt sanoisi... tavallaan kiinnosti. — Saanko istuutua? ulkomaalainen kysyi kohteliaasti, ja ystävykset siirrähtivät vaistomaisesti erilleen. Ulkomaalainen pujahti sukkelasti heidän väliinsä ja ryhtyi heti keskusteluun. — Jollen erehdy, te suvaitsitte sanoa, ettei Jeesusta ole ollut olemassa hän sanoi kääntäen Berlioziin vasemman vihreän silmänsä. — Kuulitte aivan oikein, Berlioz vastasi kohteliaasti. - Juuri niin minä sanoin. — Sepä mielenkiintoista! muukalainen huudahti. »Mitä pirua hän oikein tahtoo?» Bezdomnyi ajatteli synkistyen. - J a te olitte samaa mieltä keskustelutoverinne kanssa? tuntematon tiedusteli kääntyen oikealle Bezdomnyihin päin. — Sataprosenttisesti, vastasi runoilija, joka mielellään ilmaisi ajatuksensa ylenpalttisen koristeellisesti ja kuvaannollisesti. — Ällistyttävää! huudahti kutsumaton keskustelukumppani. Sitten
hän jostakin syystä vilkaisi varovaisesti ympärilleen ja ääntään alentaen sanoi: - Anteeksi tunkeiluni, mutta olin ymmärtävinäni, ettette kaiken lisäksi usko edes Jumalaan? Vannon, etten puhu tästä kenellekään! hän lisäsi pelokkaasti katsahtaen. — Me emme todellakaan usko Jumalaan, Berlioz vastasi hymyillen
hienokseltaan ulkomaalaisen turistin pelolle. - Mutta kyllä siitä voi
puhua täysin vapaasti. Ulkomaalainen heittäytyi penkin selustaa vasten ja oikein uteliaisuudesta voihkaisten kysyi:
— Oletteko te ateisteja? — Kyllä, me olemme ateisteja, Berlioz vastasi hymyillen, mutta
Bezdomnyi ajatteli närkästyneenä: »Mitä pirua tuo ulkomaalainen
hanhi meihin oikein takertui!» — Mutta sehän on hienoa! merkillinen ulkomaalainen huudahti ja
käänteli päätään katsoen vuoroon kumpaankin kirjailijaan. — Ei meidän maassamme kukaan ihmettele ateismia, Berlioz sanoi
diplomaattisen kohteliaasti. — Suurin osa väestöstämme on jo ajat sitten tietoisesti lakannut uskomasta satuihin Jumalasta. Silloin ulkomaalainen nousi ja puristi hämmästyneen toimittajan
kättä sanoen:
— Sallikaa minun kiittää teitä koko sydämestäni! — Miksi te häntä kiitätte? Bezdomnyi tiedusteli silmiään räpytellen. — Tärkeästä tiedosta, joka minua matkailijana kiinnostaa tavattomasti, ulkomaalainen selitti ja kohotti sormeaan merkitsevästi. Tärkeä tieto oli nähtävästi tehnyt matkailijaan todella voimakkaan vaikutuksen, sillä hän vilkuili pelokkaasti taloja ikään kuin peläten näkevänsä siellä joka ikkunassa ateistin. »Ei, englantilainen hän ei ole», Berlioz ajatteli, ja Bezdomnyi puolestaan tuumi: »Missähän hän on oppinut puhumaan noin hyvin venäjää, se minua kiinnostaa eniten!» Ja jälleen hän rypisti otsaansa. — Mutta saisinko kysyä, mitä mieltä olette niistä todistuksista, joita
meillä on Jumalan olemassaolosta? Niitähän on tunnetusti viisi kappaletta, ulkomaalainen alkoi taas puhua vietettyään hetken omissa lvottomissa ajatuksissaan. — Valitettavasti yksikään noista todistuksista ei ole minkään arvoi
nen, ja ihmiskunta on ajat sitten siirtänyt ne arkistoon, Berlioz vastasi
pahoitellen. — Myöntäkää toki, ettei järjen alueelta voi löytyä mitään
todisteita Jumalan olemassaolosta. — Bravo! muukalainen huudahti. — Bravo! Te toistitte täydellisesti rauhattoman Immanuel-ukon ajatuksen tästä asiasta. Mutta tiedättekö, mikä oli erikoista: hän jauhoi murskaksi kaikki viisi todistusta, mutta sitten ikään kuin itselleen pilkaksi keksi oman kuudennen
todistuksensa. — Kantin todistus ei myöskään ole kovin vakuuttava, väitti sivistynyt toimittaja vastaan hienoisesti hymyillen. — Ja Schillerkin sanoi, että Kantin järkeilyt tästä kysymyksestä saattavat tyydyttää vain orjia, ja Strauss suorastaan nauroi mokomalle todistukselle. Berlioz puhui ja puhuessaan ajatteli: »Kuka ihmeessä hän on? Ja miksi hän puhuu niin hyvin venäjää?» — Se Kant pitäisi niistä todistuksistaan teljetä pariksi kolmeksi
vuodeksi Solovetskiin! murahti Ivan NikolajevitJ yllättäen. — Ivan! Berlioz supatti hämmentyneenä. Mutta ehdotus Kantin telkeämisestä Solovetskiin ei ollenkaan ällistyttänyt ulkomaalaista vaan sai hänet suorastaan riemuihinsa. — Juuri niin, juuri niin, hän huusi, ja hänen vasen eli Berliozin puoleinen vihreä silmänsä alkoi kiilua. - Se olisi hänelle aivan oikea paikka! Minä huomautinkin hänelle silloin lounaalla, että sanokaa mitä sanotte, professori, mutta nyt te olette keksinyt jotakin melko
kömpelöä. Voihan se tietysti olla viisastakin, minä sanoin, mutta silti ihan käsittämätöntä. Teidän kustannuksellanne tullaan vielä tekemään pilaa. Berliozin silmät pyöristyivät. »Lounaalla... Kantille?... Mitä hittoa
hän nyt oikein syöttää?» hän ajatteli. — Mutta häntä ei voi nyt lähettää Solovetskiin siitä yksinkertaisesta syystä, että hän on jo toista sataa vuotta oleskellut seuduilla, jotka ovat huomattavasti kauempana kuin Solovetski ja joilta häntä ei millään ilveellä saa pois, vakuutan teille, jatkoi muukalainen välittämättä Berliozin ihmettelystä ja kohdistaen sanansa runoilijalle. — Mikä vahinko! toraisa runoilija vastasi. -Niin minustakin, tuntematon vahvisti väläytellen silmäänsä ja
jatkoi: - Mutta minua askarruttaakin vallan muu. Jollei jumalaa ole
olemassa, niin kuka se sitten mahtaa ohjailla ihmiselämää ja kaikkea
muutakin järjestystä maan päällä? — Ihminen tekee sen itse, äyskähti Bezdomnyi vastaukseksi tähän
kieltämättä hieman hämärään kysymykseen. — Suokaa anteeksi, tuntematon sanoi pehmeästi. — Jotta voisi ohjata, täytyy laatia tarkka suunnitelma joksikin, vaikka kuinka lyhyeksi ajaksi eteenpäin. Saisinko kysyä, miten ihminen kykenee ohjaamaan, kun hänellä ei ole mahdollisuuksia laatia minkäänlaista suunnitelmaa
edes niinkään naurettavan lyhyeksi ajaksi kuin vaikkapa tuhanneksi vuodeksi? Eihän hän tiedä edes omasta huomispäivästään mitään. Ja tosiaankin..., tässä kohden tuntematon kääntyi Berliozin puoleen. - Kuvitelkaapa, että te ohjailisitte kaikkea ja määräisitte niin muiden asioista kuin omistannekin, kaikki alkaisi vihdoin luistaa kuin voideltuna, mutta äkkiä teissä todettaisiinkin... hihii... keuhkosyöpä — ja ulkomaalainen hymyili makeasti ikään kuin ajatus keuhkosyövästä olisi tuottanut hänelle mielihyvää. — Niin, keuhkosyöpä, hän toisti siristellen silmiään kuin kissa. — Siihen loppuisi teidänkin ohjailemisenne. Teitä ei enää kiinnostaisi muu kuin oma kohtalonne. Omaisenne alkaisivat valehdella teille. Pahojen aavistusten vallassa te juoksisitte lääkäriltä toiselle, sitten turvautuisitte puoskareihin ja kenties myös povareihin. Mutta kaikki nämä toimet olisivat täysin turhia, sen te ymmärtäisitte itsekin. Ja kaikki päättyisi traagisesti: se joka vielä äsken oli luullut jotakin ohjailevansa, makaakin äkkiä liikkumattomana puukirstussa, jonka lähimmäiset polttavat uunissa, koska tajuavat, ettei arkussa makaavasta saa enää mitään irti. Ja vieläkin pahemmin voi käydä. Joku aikoo juuri matkustaa Kislovodskiin
— ja tässä kohden ulkomaalainen loi jälleen siristelevän katseen Berlioziin. — Pikku juttu, vai mitä? Mutta siitäkään ei tule mitään, koska hän syystä tai toisesta liukastuu kadulla ja jää raitiovaunun alle! Voitteko silloin väittää, että hän on itse ohjaillut asiansa tälle mallille? Eikö tuntuisi oikeammalta ajatella, että aivan joku muu ohjaili häntä? Tuntematon purskahti omituiseen pieneen nauruun. Berlioz kuunteli tarkoin epämiellyttävää kertomusta syövästä ja
raitiovaunusta, ja levottomat ajatukset alkoivat kiduttaa häntä. »Hän
ei ole ulkomaalainen... ulkomaalainen hän ei ole», hän mietiskeli. »Hän on outo lintu, mutta kuka hän oikein on?» — Minusta tuntuu, että te haluaisitte tupakoida, tuntematon sanoi
äkkiä Bezdomnyille. — Mitä merkkiä poltatte mieluimmin? — Onko teillä sitten eri laatuja? runoilija kysyi synkästi, sillä hänen
savukkeensa olivat juuri loppuneet. — Mitä te poltatte mieluimmin? toisti tuntematon. — No vaikka »Meidän merkkiä», Bezdomnyi vastasi äkeästi. Tuntematon veti hitaasti taskustaan savukerasian ja tarjosi Bezdomnyille. — »Meidän merkkiä»... Toimittajaa ja runoilijaa ei niinkään hämmästyttänyt se että savukekotelossa oli juuri »Meidän merkkiä» kuin savukekotelo sinänsä. Se oli valtavan suuri ja puhdasta kultaa, ja sen kannessa välähti aukeamishetkellä sini- ja valkohehkuinen briljanttikolmio. Kirjailijoiden päässä harhaili erilaisia ajatuksia. »Ei, kyllä hän sit
tenkin on ulkomaalainen», Berlioz ajatteli. »Piru hänet tiennee!»
tuumi Bezdomnyi. Runoilija ja savukekotelon omistaja alkoivat poltella. Berlioz kieltäytyi, sillä hän ei yleensäkään tupakoinut. »Hänelle on vastattava sillä tavoin, että ihminen tosin on kuolevainen, eikä sitä kukaan kiistäkään. Mutta kysymys on siitä että...» päätti Berlioz, mutta ennen kuin hän ehti edes avata suutaan, ulkomaalainen sanoi: - Ihminen tosin on kuolevainen, mutta siinä ei vielä ole koko ongelma. Pahinta tässä on se, että välistä hän on äkillisesti kuolevainen, siinä se pulma juuri onkin! Eikä hän muutenkaan kykene sanomaan, mitä hän tänä iltana tekee. »Mikä mieletön kysymyksenasettelu...» Berlioz ajatteli ja väitti
vastaan: - Tuo nyt on liioittelua. Tämän iltani minä ainakin tiedän melko tarkalleen. Vaikka tietenkin, jos Bronnaja-kadulla päähäni putoaa tiilikivi, niin... - Tiilikivellä ei tässä ole mitään tekemistä, tuntematon sanoi painokkaasti. - Se ei putoa koskaan eikä kenenkään päähän, sen voin vakuuttaa. Varsinkaan teitä se ei missään tapauksessa uhkaa. Te kuolette aivan toisella tavalla. - Ehkäpä vielä tiedätte senkin, miten minä kuolen? tiedusteli Berlioz ironiseen sävyyn, mikä olikin luonnollista. Tämä todella mieletön keskustelu alkoi kiehtoa häntä. — Sanokaapa se todellakin! - Mielihyvin, tuntematon vastasi. Hän mittaili Berliozia katseellaan kuin räätäli puvuntekoaikeissa ja mutisi hampaidensa lomasta jotenkin tähän tapaan: »Yksi, kaksi... Merkurius on toisessa huoneessa... Kuu siirtynyt pois... kuusi. Se merkitsee onnettomuutta... ilta
yhtä kuin seitsemän...» Sitten hän ilmoitti äänekkäästi ja hilpeästi: —
Teiltä leikataan pää irti! Bezdomnyin silmät pullistuivat villeinä ja kiukkuisina kuopistaan
hänen tuijottaessaan häikäilemätöntä muukalaista. Berlioz sen sijaan
kysyi vinosti hymyillen:
— Kuka sen tekisi? Vastavallankumouksellisetko vai vieraan vallan asiamiehet? — Ei. Venäläinen nainen. Nuorisoliittolainen. — Suokaa anteeksi mutta tuo nyt ei ollut kovinkaan uskottavaa,
Berlioz ynähti muukalaisen pilailun ärsyttämänä. — Anteeksi minäkin pyydän omasta puolestani, mutta niin vain on
asia, muukalainen vastasi. — Minä haluaisin nyt vuorostani kysyä teiltä, mitä te aiotte tehdä tänä iltana? Vai onko se salaisuus? — Ei se mikään salaisuus ole. Kohtapuoleen poikkean asuntooni
Sadovaja-kadulle, ja sitten kello 22 alkaa Massolitin kokous, jossa toimin puheenjohtajana. — Ei, siitä ei tule mitään, muukalainen vastasi lujasti. -Miksei tule? — Siksi että Annuska on jo ostanut auringonkukkaöljyn, muukalainen sanoi ja katseli silmät sirrillään taivaalle, jolla mustat linnut leijailivat äänettömästi, lähestyvän illan viileyden vaistoten. - Ja hän on sen jo kaatanutkin. Siksi kokousta ei tule. Lehmusten alla vallitsi sangen ymmärrettävä hiljaisuus. — Anteeksi, sanoi Berlioz vihdoin katsellen tätä tyhjää jauhavaa
muukalaista. - Mitä tekemistä tässä on auringonkukkaöljyllä? Ja sillä Annuskalla? — Minäpä selitän sen auringonkukkaöljyn, sanoi Bezdomnyi äkkiä päätettyään ilmeisesti julistaa sodan kutsumattomalle keskustelutoverille. — Kansalainen, ettekö sattumalta ole koskaan ollut mielisairaalassa? — Ivan! Berlioz huudahti hiljaa. Mutta muukalainen ei lainkaan loukkaantunut vaan nauroi mitä
hilpeimmin. — Monta kertaa! hän huudahti nauraen, mutta ei kääntänyt totista
katsettaan runoilijasta. — Missäpä minä en olisi ollut! Sääli vain, etten
tullut kysyneeksi professorilta, mikä tauti se skitsofrenia on. Niin että
voitte kysyä sitä häneltä itse, Ivan Nikolajevits! — Mistä te tiedätte etu- ja isännimeni? -Varjelkoon, Ivan Nikolajevits, kukapa teitä ei tuntisi? Muukalainen veti taskustaan Literaturnaja gazetan edellisen päivän numeron, ja Ivan Nikolajevits näki etusivulla valokuvansa ja sen alla omia runojaan. Mutta vielä edellisenä päivänä runoilijaa ilahduttanut todistu maineesta ja kansansuosiosta ei enää kyennyt häntä riemastuttamaan. - Pyydän anteeksi, hän sanoi kasvot synkistyneinä. — Voisitteko
odottaa hetken? Haluaisin vaihtaa toverini kanssa pari sanaa. -Mielihyvin! tuntematon huudahti. - Täällähän on niin mukavaa, täällä lehmusten alla, eikä minulla muutenkaan ole kiire minnekään. - Kuule Misa, supatti runoilija vedettyään Berliozin syrjemmälle. - Ei hän ole mikään ulkomaalainen turisti, hän on vakooja. Joku venäläinen emigrantti, joka on hiippaillut tänne. Kysy häneltä henkilöllisyyspapereita, ennen kuin hän häipyy. - Niinkö arvelet? kuiskasi Berlioz huolestuneena ja ajatteli itsekseen: »Kyllä se niin taitaa olla...» - Usko pois, hän heittäytyy tahallaan hölmöksi urkkiakseen kaikenlaista, runoilija kähisi hänen korvaansa. — Kuuletko, kuinka hän puhuu venäjää? Mennään ja pidätetään hänet, ennen kuin hän ennättää livistää, runoilija supatti vilkuillen samalla tuntemattoman liikkeitä. Sitten runoilija veti Berliozin käsipuolesta penkin luo. Tuntematon ei enää istunut penkillä vaan seisoi sen vieressä pidellen kädessään pientä tummanharmaakantista kirjasta, paksua hienoa kirjekuorta ja käyntikorttia. - Anteeksi, että väittelymme pyörteissä unohdin esittäytyä. Tässä
on käyntikorttini, passini sekä kutsu saapua Moskovaan neuvottelua
varten, tuntematon virkkoi painokkaasti ja katsoi kumpaakin kirjailijaa läpitunkevasti. Nämä hämmentyivät. »Piru vieköön, hän kuuli kaiken...» ajatteli Berlioz ja osoitti kohteliaalla eleellä, ettei papereita tarvinnut näyttää. Muukalaisen työntäessä asiapapereita toimittajalle runoilija ennätti
nähdä käyntikortissa vieraskielisin kirjaimin painetun sanan »pro-
fessori» sekä sukunimen alkukirjaimen, joka oli »W». — Hauska tutustua, mutisi toimittaja hämillään, ja ulkomaalainen
pani henkilöllisyyspaperit takaisin taskuunsa. Suhteet saatiin tällä tavoin palautetuksi, ja kaikki kolme istahtivat
jälleen penkille. — Onko teidät kutsuttu tänne neuvonantajaksi, professori? kysyi
Berlioz. — Nimenomaan. — Oletteko saksalainen? tiedusteli Bezdomnyi. — Minäkö? professori toisti ja vaipui äkkiä ajatuksiinsa. — Kai minä
olen, hän sanoi viimein. — Te puhutte hienosti venäjää, Bezdomnyi huomautti. — Olen yleensäkin polyglotti ja hallitsen suuren määrän vieraita
kieliä, professori vastasi. — Mihin alaan olette erikoistunut? halusi Berlioz tietää. — Olen erikoistunut mustaan magiaan. »Sillä tavalla...» jysähti Berliozin päässä. — Ja... senkö takia teidät on kutsuttu Moskovaan? hän änkytti. — Niin. Täällä on valtionkirjastosta löytynyt Herbert Aurilakialaisen mustan raamatun aitoja käsikirjoitusliuskoja 10. vuosisadalta. Minun pitäisi tutkia ne. Olen maailman ainoa spesialisti tällä alalla. — Ahaa! Olette siis historiantutkija? Berlioz kysyi suuresti huojen tuneena ja kunnioittavasti. — Sitä juuri, tiedemies vahvisti ja lisäsi aivan tarpeettomasti ja irrallisesti: — Tänä iltana täällä Patriarkan lammilla tapahtuu kummia! Ja jälleen sekä toimittaja että runoilija hämmästyivät äärimmilleen. Professori viittasi molempia lähemmäksi, ja kun he kumartuivat häneen päin, hän kuiskasi: — Ottakaa huomioon, että Jeesus on ollut olemassa. — Kuulkaapa, professori, sanoi Berlioz väkinäisesti hymyillen. —
Me kunnioitamme laajoja tietojanne, mutta tätä kysymystä me tar-
kastelemme omalta näkökannaltamme. — Ei siinä mitään näkökantoja tarvita, outo professori vastasi. —
Hän vain on ollut olemassa ja sillä siisti. — Mutta täytyyhän teidän se jollakin tavoin todistaa, Berlioz
aloitti. — Mitään todisteita ei myöskään tarvita, professori vastasi ja alkoi
puhua hiljaisella äänellä, josta kaikki vieras korostus oli täydelleen
kadonnut: — Kaikki on aivan yksinkertaista: veripunaisella vuoratus-
sa valkoisessa viitassa ...
vastaamasta hänen kysymyksiinsä. Marcuksen antaessa merkin vartiosto piiritti Jesuan ja vei hänet
pois parvekkeelta. Sitten maaherran eteen astui vaaleapartainen komea mies, jonka kypäränharja oli somistettu kotkansulin. Hänen rintakilvessään kiilsivät kultaiset leijonanpäät, miekanhuotran kultaiset koristelaatat välkehtivät, kolmianturaiset jalkineet oli nyöritetty polviin asti,
ja tummanpunainen viitta oli heitetty vasemman olan yli. Hän oli legioonan komentaja, legaatti. Häneltä maaherra tiedusteli, mikä oli Sebastian kohortin nykyinen sijoituspaikka. Legaatti ilmoitti, että kohortti oli eristänyt hippodromin edessä olevan torin, jolla kansalle julistettaisiin rikollisten saamat tuomiot. Silloin maaherra määräsi legaatin ottamaan roomalaisesta kohortista kaksi centuriaa. Toisen niistä oli määrä Rotantappajan johdolla saattaa rikolliset, pyövelit ja tuomion toimeenpanossa tarvittavia välineitä kuljettavat kuormavankkurit Golgatalle ja yhtyä siellä oleviin
joukkoihin. Toisen oli määrä marssia Golgatalle jo ennakolta ja eristää tuomioiden täytäntöönpanopaikka välittömästi. Maaherra pyysi vielä legaattia lähettämään Golgatalle lisävartioksi avustavan ratsuväkirykmentin, syyrialaisen aalan. Legaatin mentyä maaherra käski sihteerin kutsua palatsiin synedriumin puheenjohtajan sekä kaksi sen jäsentä ja Jersalaimin temppelivartioston päällikön, mutta pyysi järjestämään asian siten, että jo ennen yhteistä neuvottelua hän voisi keskustella puheenjohtajan kanssa
kahden kesken. Maaherran määräykset pantiin toimeen nopeasti ja täsmällisesti,
eikä aurinko, joka noina päivinä paahtoi Jersalaimia aivan epätavallisen raivokkaasti, ollut ennättänyt vielä lähellekään lakikorkeuttaan, kun puutarhan ylätasanteella, kahden valkean marmorileijonan vartioimien portaiden juurella, kohtasivat toisensa maaherra
ja synedriumin puheenjohtajan virkaa toimittava Juudean ylipappi
Josef Kaifas. Puutarhassa oli hiljaista, mutta kun maaherra astui pylväiköstä auringossa kylpevälle yläpengermälle, jolla palmut seisoivat hirviömäisillä norsunjaloillaan ja jolta hänen eteensä avautui koko hänen vihaamansa Jersalaim riippusiltoineen, linnoituksineen ja ennen
kaikkea temppeleineen — se oli tuo sanoinkuvaamaton marmorimöhkäle, jonka kattoa peittivät kultaiset lohikäärmeensuomut — hänen tarkka korvansa vangitsi kaukaa alhaalta, missä kivimuuri erotti palatsin puutarhan alapengermät kaupungin torista, vaimeaa sorinaa,
josta erottui silloin tällöin heikkoja valituksia ja huudahduksia. Maaherra ymmärsi, että torille oli jo kerääntynyt valtava määrä äskeisten levottomuuksien kuohuttamia Jersalaimin asukkaita, että tuo joukko odotti kärsimättömästi tuomioiden julistamista ja että siellä
äänekkäät vedenmyyjät tarjosivat ihmisille kauppatavaraansa. Maaherra pyysi aluksi ylipappia siirtymään parvekkeelle pois armottomasta helteestä, mutta Kaifas pyysi kohteliaasti anteeksi ja selitti, ettei hän voisi sitä tehdä. Pilatus veti hupun kaljuuntuvalle päälaelleen ja aloitti keskustelun, joka käytiin kreikaksi. Hän sanoi
käsitelleensä Jesua Ha-Notsrin jutun ja vahvistaneensa kuolemantuomion. Siten oli sinä päivänä tuomittu kuolemaan kolme ryöväriä — Dismas, Gestas ja Barabban — sekä vielä tämä Jesua Ha-Notsri. Ensimmäiset kaksi, joiden tarkoituksena oli ollut kiihottaa kansaa kapinaan
caesaria vastaan, oli pidätetty Rooman viranomaisten toimesta, joten
he olivat maaherran tuomiovallan alaisia eikä heistä siis keskusteltaisi. Jälkimmäiset kaksi, Barabban ja Ha-Notsri, oli sen sijaan pidätetty paikallisten viranomaisten toimesta ja synedrium oli heidät tuominnut. Lain ja yleisen käytännön mukaan oli toinen näistä kahdesta vangista vapautettava sinä päivänä alkavan suuren pääsiäisjuhlan kunniaksi. Niinpä maaherra halusi tietää, kumman näistä kahdesta synedrium aikoi armahtaa: Barabbanin vai Ha-Notsrin? Kaifas taivutti päätään merkiksi siitä, että hän oli ymmärtänyt kysymyksen. - Synedrium pyytää armahtamaan Barabbanin. Maaherra oli kyllä tiennyt, että ylipappi vastaisi juuri tällä tavoin,
mutta hänen tehtävänsä oli näytellä hämmästynyttä. Pilatus tekikin
sen erittäin taitavasti. Kopeiden kasvojen kulmat kohosivat ja maaherra katsoi ylipappia ihmetellen suoraan silmiin. -Minun täytyy tunnustaa, että vastaus yllätti minut, hän sanoi
pehmeästi. - Ettei tässä vain ole jokin väärinkäsitys? Pilatus selosti asiaa. Rooman valta ei millään tavoin kajonnut paikallisten hengellisten viranomaisten oikeuksiin, sen kai ylipappikin hyvin tiesi, mutta tässä oli tapahtunut selvä erehdys. Ja Rooman valta oli luonnollisesti kiinnostunut korjaamaan tämän erehdyk-
sen. Oikeastaan Barabbanin ja Ha-Notsrin rikoksia ei raskaudeltaan mitenkään voinut verrata toisiinsa. Jälkimmäinen, tämä selvästi mielenvikainen mies, oli syyllistynyt typerien puheiden pitämiseen Jersalamissa ja eräillä muilla seuduilla, mutta edellisen rikos oli paljon raskaampi. Paitsi että hän oli suoranaisesti kehottanut mellakointiin, hän oli surmannut vartijan, kun hänet oli yritetty pidättää. Barabban oli paljon vaarallisempi kuin Ha-Notsri. Kaiken esitetyn
perusteella maaherra pyysi ylipappia tarkistamaan päätöksensä ja armahtamaan tuomituista sen joka oli vaarattomampi, ja tämä oli epäilemättä Ha-Notsri. Siis? Kaifas katsoi Pilatusta suoraan silmiin ja vastasi hiljaisella mutta
lujalla äänellä, että synedrium on tarkoin perehtynyt asiaan ja ilmoittaa toistamiseen aikovansa vapauttaa Barabbanin. -Kuinka? Vielä senkin jälkeen kun minä olen puhunut hänen
puolestaan? Minähän sentään edustan Rooman valtaa. Ylipappi, sano
se vielä kolmannen kerran. - Vielä kolmannen kerran ilmoitan, että me armahdamme Barabbanin, Kaifas sanoi hiljaa. Kaikki oli lopussa; ei ollut enää mitään sanottavaa. Ha-Notsri poistuisi iäksi, eikä kukaan voisi parantaa maaherran hirveitä, kiduttavia tuskia; niistä ei olisi muuta vapahdusta kuin kuolema. Mutta Pilatus ei nyt yllättynyt tämän ajatuksen vuoksi vaan tuon saman käsittämättömän murheen, jonka hän oli jo kerran kokenut parvekkeella. Se lävisti nyt koko hänen olemuksensa. Hän yritti selittää sen heti itselleen, mutta selityksestä tuli kovin omituinen: maaherrasta tuntui hämärästi, että häneltä oli vielä jäänyt jotakin sanomatta tuomitulle tai
kenties häneltä oli jäänyt kuulematta jotakin tuomitun puheesta. Pilatus karkotti ajatuksen, ja se haihtui yhtä nopeasti kuin oli tullutkin. Mutta murhe jäi vaille selitystään, sillä eihän sen selityksenä voinut olla tuo salaman tavoin välähtänyt ja samassa sammunut ajatus: »Kuolemattomuus... kuolemattomuus tuli...» Kenen kuolemattomuus? Maaherra ei voinut sitä ymmärtää, mutta ajatus tästä arvoituksellisesta kuolemattomuudesta sai hänet tuntemaan vilunväreitä auringonpaisteessa. — Hyvä on, Pilatus sanoi. — Käyköön niin. Sitten hän katsoi ympärilleen. Hänen katseensa kiersi hänelle näkyväistä maailmaa, ja hän hämmästyi tapahtunutta muutosta. Kukkiensa painon alla taipuva ruusupensas oli hävinnyt, samoin yläpengermää reunustavat sypressit, granaattipuu, valkoinen patsas
vihreiden lehvien keskellä ja itse vihreyskin. Sen sijaan kaikkialla leijui jonkinlaista purppuraista sakeaa utua, jossa vesikasvit ujuivat jonnekin ja Pilatus itse niiden mukana. Nyt häntä kiihdytti tukahduttavana ja polttavana vihantunteista kauhein — voimattomuuden viha. — Ahdistaa, Pilatus virkkoi. - Kuinka minua ahdistaa! Kylmänkostealla kädellä hän kiskaisi soljen irti viittansa kauluksesta. Solki putosi hiekkaan. — Tänään on erityisen tukahduttava ilma, jossakin taitaa ukkostaa,
Kaifas vastasi tuijottaen hellittämättä maaherran punoittaviin kasvoihin ja aavistaen kaikki tuskat, jotka vielä olivat edessä. »Kylläpä niisan-kuu on tänä vuonna sietämätön!» — Ei, Pilatus sanoi. - Ei se kuumuudesta johdu vaan siitä, että toinen meistä on liikaa tässä kaupungissa, Kaifas. Varo itseäsi, ylipappi, hän lisäsi hymyillen, ja hänen silmänsä siristyivät. Ylipapin tummat silmät leimahtivat, ja hän teeskenteli hämmästystä yhtä taitavasti kuin maaherra aikaisemmin. — Mitä minä kuulen, maaherra? vastasi Kaifas ylpeästi ja tyynesti. - Uhkaatko sinä minua, sen jälkeen kun tuomio on jo langetettu ja sinä itse olet sen vahvistanut? Onko se mahdollista? Me olemme tottuneet siihen, että Rooman maaherra valitsee sanansa ennen kuin
avaa suunsa. Ei kai kukaan kuullut meitä, hegemoni? Pilatus katsoi kuollein silmin ylipappia ja paljasti hampaansa hymyntapaiseen. — Mitä turhia, ylipappi. Kuka meitä voisi kuulla? Muistutanko minä sitä nuorta kiertävää dervissiä, joka tänään teloitetaan? En minä ole mikään pikkupoika, Kaifas! Minä tiedän, mitä puhun ja missä puhun. Puutarha on eristetty, palatsi on eristetty, niin ettei hiirikään
pysty livahtamaan mistään raosta. Ei pysty myöskään se — mikä hänen nimensä olikaan — sieltä Kirjatin kaupungista. Satutko muuten tuntemaan sellaista, ylipappi? Niin, jos sellainen pääsisi livahtamaan tänne, niin hän saisi katua sitä pahan kerran, tässä asiassa sinä kai uskot minua? Tiedäkin, ylipappi, ettet sinä tästä lähtien ole tunteva rauhaa. Et sinä eikä sinun kansasi, ja Pilatus viittasi kauas oikealle, missä temppeli hohti korkeudessa. — Sen minä  ja Kultaisen
keihään ratsastaja sinulle sanon. -Tiedän, tiedän! vastasi mustapartainen Kaifas pelottomasti, ja
hänen silmänsä välähtivät, hän kohotti kätensä taivasta kohti ja jatkoi: - Juudean kansa kyllä tietää, että sinä vihaat sitä julmalla vihalla ja tulet aiheuttamaan sille paljon kärsimyksiä, mutta tuhota sinä et sitä voi. Jumala suojelee sitä! Kaikkivoipa caesar on kuuleva meitä ja
suojeleva meitä viholliseltamme Pilatukselta! — Ei! huusi Pilatus ja tunsi olonsa kevenevän sana sanalta: hänen
ei tarvinnut enää teeskennellä eikä valikoida sanojaan. — Liian paljon
olet jo valittanut minusta Caesarille ja nyt on koittanut oma hetkesi,
Kaifas! Nyt lähtee viesti minulta, eikä enää käskynhaltijalle Antiokiaan tai Roomaan vaan suoraan Caprille, itse keisarille, viesti siitä, että te piilottelette Jersalaimissa tunnettuja kapinallisia. Ja silloin minä juotan Jersalaimin, eikä se olekaan mitään Salomon altaan vet-
tä, kuten teidän kannaltanne toivoisin! Vettä se ei ole! Muista, kuinka
minun oli teidän takianne pakko poistaa keisarin tunnuksin varustetut kilvet muureilta ja siirtää joukot pois. Minun oli pakko itse saapua katsomaan, mitä teillä täällä tapahtuu! Muista sanani: sinä tulet näkemään Jersalaimissa enemmän kuin yhden kohortin, ylipappi! Minä
komennan kaupungin muureille koko Salama-legioonan ja arabialaisen ratsuväen, ja silloin sinä olet kuuleva itkun ja hammasten kiristyksen! Silloin sinä kyllä muistat säästämäsi Barabbanin ja kadut, että lähetit kuolemaan tuon rauhaa saarnaavan filosofin! Ylipapin kasvot peittyivät läikkiin ja hänen silmänsä leimusivat. Maaherran tavoin hän hymyili irvistäen ja vastasi:
— Uskotko itsekään, mitä nyt puhut, maaherra? Et sinä usko. Tuo
kansanvillitsijä ei ole suinkaan tuonut rauhaa Jersalaimiin, ja sen sinä
ymmärrät itsekin mainiosti, ratsumies. Sinä halusit vapauttaa hänet, jotta hän kiihottaisi kansaa, pilkkaisi uskontoamme ja johdattaisi kansan Rooman miekkojen alle. Mutta minä, Juudean ylipappi, en anna pilkata uskontoa vaan puolustan kansaa niin kauan kuin elän! Kuuletko, Pilatus? Sinun olisi paras kuunnella, maaherra! hän lisäsi
kohottaen kättään uhkaavasti. Kaifas vaikeni, ja maaherra kuuli jälleen kuin meren vyöryvän
kerran toisensa jälkeen kohisten aivan Herodes Suuren puutarhan
muureille saakka. Tuo kohina nousi alhaalta maaherran jalkoihin ja
hänen kasvoihinsa. Ja hänen selkänsä takaa, palatsin siipirakennusten
takaa, kuului levottomia torventoitotuksia, satojen jalkojen raskasta
töminää ja raudan kalsketta. Siitä maaherra ymmärsi, että Rooman
jalkaväki oli jo menossa hänen määräyksensä mukaisesti kuolemanparaatiin, joka herätti kauhua kapinallisissa ja ryöväreissä. -Kuuletko, maaherra? ylipappi toisti hiljaa. - Et kai aio väittää
minulle, että kaiken tämän on saanut aikaan tuo säälittävä ryöväri Barabban? Ylipappi kohotti molemmat kätensä niin että tumma huppu valahti hänen päälaeltaan. Maaherra pyyhki kämmenselällä märkää kylmää otsaansa, katsoi
maahan ja sitten silmät siristyneinä taivaalle ja havaitsi, että liekehtivä pallo oli jo miltei hänen päänsä päällä ja että Kaifaan varjo leijonan hännän luona oli kutistunut kokoon. - Alkaa olla jo keskipäivä. Me tässä vain puhumme, vaikka pitäisi
jo ryhtyä toimiin, hän sanoi hiljaa ja välinpitämättömästi. Hän pyysi valikoiduin ilmaisuin anteeksi ylipapilta ja kehotti tätä
istahtamaan hetkeksi penkille mangohan varjoon ja odottamaan,
kunnes hän kutsuisi muut viimeisessä lyhyessä neuvottelussa tarvittavat henkilöt ja antaisi vielä yhden teloitukseen liittyvän määräyksen. Kaifas kumarsi kohteliaasti, painoi käden sydämelleen ja jäi puutarhaan Pilatuksen palatessa parvekkeelle. Siellä odottavalle sihteerille maaherra antoi määräyksen kutsua puutarhaan legioonan legaatin, kohortin tribuunin sekä kaksi synedriumin jäsentä ja temppelivartioston päällikön, jotka odottivat kutsua puutarhan alapengermällä,
huvimajassa suihkukaivon luona. Tähän Pilatus lisäsi, että hän itsekin palaisi heti puutarhaan, ja poistui palatsin sisäosiin. Sihteerin valmistellessa kokousta maaherra tapasi tummin kaihtimin pimennetyssä huoneessa miehen, jonka kasvot huppu peitti puoleksi, vaikkei auringonsäteistä ollutkaan haittaa pimeässä huoneessa. Tapaaminen oli äärimmäisen lyhyt. Maaherra sanoi miehelle muutaman sanan hiljaisella äänellä, sitten tämä poistui, ja Pilatus meni pylväikön kautta puutarhaan. Siellä hän kaikkien kutsumiensa henkilöiden läsnä ollessa juhlallisesti ja lakonisesti vakuutti vahvistavansa Jesua Ha-Notsrin kuolemantuomion sekä tiedusteli synedriumin jäseniltä, kuka rikollisista oli armahdettava. Saatuaan vastauksen, että haluttiin Barabban, maaherra sanoi: - Erinomaista. Sitten hän käski sihteerin merkitä sen heti pöytäkirjaan ja puristaen kädessään sihteerin maasta nostamaa soikea sanoi juhlallisesti: - On aika lähteä! Heti kaikki läsnäolijat alkoivat laskeutua alas leveitä marmoriportaita, joita reunustivat huumaavasti tuoksuvat ruusupensaat. He tulivat yhä lähemmäksi palatsin muuria, kunnes saapuivat portille, joka johti suurelle kivilaatoin päällystetylle torille. Torin toisella laidalla
näkyivät Jersalaimin kilpa-ajoradan pylväät ja patsaat. Heidän astuttuaan puutarhasta torille ja noustuaan suurelle toria
hallitsevalle kivikorokkeelle Pilatus arvioi tilanteen siristettyjen luomiensa lomasta. Se kaista, jonka hän juuri oli ylittänyt kulkiessaan palatsin muurilta korokkeelle, oli tyhjä, mutta edessään Pilatus ei enää nähnyt toria. Väkijoukko oli sen niellyt, olisipa vyörynyt korokkeellekin ja tyhjälle kaistalle, ellei kolminkertainen ketju Sebastiuksen sotilaita Pilatuksen vasemmalla puolella ja Iturian apukohortti hänen oikealla puolellaan olisi pitänyt sitä kurissa. Niin Pilatus nousi korokkeelle pusertaen konemaisesti kädessään
tarpeetonta soikea ja siristäen silmiään. Auringonpaisteelta ei maaherra sulkenut silmiään, ei toki! Hän vain ei halunnut syystä tai toisesta nähdä tuomittujen ryhmää, joka heti hänen jälkeensä tuotaisiin korokkeelle, kuten hän hyvin tiesi. Vasta kun punaisella vuorattu valkoinen viitta nousi korkeuteen
ihmismeren rannalla kohoavalle kivipaadelle, vyöryi silmät ummessa seisovan Pilatuksen korviin ääniaalto: »Aa-a-a...» Se alkoi hiljaisena jostain kaukaa hippodromin luota, paisui sitten jyrinäksi ja muutaman sekunnin kestettyään vaimeni jälleen. »Ne näkivät minut»,
maaherra ajatteli. Aalto ei kuitenkaan päässyt pohjaan saakka, kun
se yllättäen alkoi uudelleen paisua ja huojahdellen kohosi entistä korkeammalle. Ja kuin vaahto meren mainingeilla sähisivät tämän toisen ääniaallon harjalla vihellykset ja naisten selvästi erottuvat vaikerrukset. »Nyt ne tuotiin korokkeelle», Pilatus ajatteli. »Vaikerrukset taas
johtuivat siitä, että muutama nainen tallautui jalkoihin joukon tunkiessa eteenpäin.» Hän odotti hetken tietäen, ettei mikään mahti saisi joukkoa vaikenemaan, ennen kuin se olisi purkanut sisimpäänsä kerääntyneen vimman. Sitten se vaikenisi kyllä itsestäänkin. Ja kun se hetki tuli, maaherra kohotti oikean kätensä. Kansa hiljeni kokonaan. Pilatus
veti keuhkoihinsa kuumaa ilmaa niin paljon kuin jaksoi ja huusi niin
että hänen särkynyt äänensä kiiri yli tuhansien päiden:
— Caesar imperatorin nimessä... Hänen korviinsa iski pari kertaa raudanmakuinen huuto, kun kohorttien sotilaat keihäitään ja tunnuksiaan kohottaen karjuivat: — Eläköön caesar! Pilatus taivutti päänsä takakenoon. Hänen silmäluomiensa alla leimahti auringonpaisteesta vihreä liekki, joka sai aivot kuumenemaan, ja väkijoukon ylitse kantoivat käheät arameankieliset sanat:
— Neljä rikollista, jotka on vangittu Jersalaimissa murhasta, yllytyksestä kapinaan sekä lakien ja uskonnon loukkaamisesta, on tuomittu häpeällisesti pylväisiin hirtettäviksi. Tuomiot pannaan välittömästi toimeen Golgatalla. Rikolliset ovat Dismas, Gestas, Barabban ja
Ha-Notsri. Tässä he ovat. Pilatus viittasi oikealle. Hän ei nähnyt rikollisia, mutta tiesi heidän olevan juuri siinä missä heidän pitikin olla. Väkijoukko vastasi ihmettelyä tai helpotusta kuvastavalla sorinalla. Sen hiljennyttyä Pilatus jatkoi: — Näistä teloitetaan kuitenkin vain kolme, sillä lait ja yleinen käytäntö edellyttävät, että pääsiäisjuhlan kunniaksi jalomielinen caesar imperator lahjoittaa yhdelle näistä tuomituista, pienen synedriumin valinnan mukaan, jonka Rooman valta on vahvistanut, takaisin hänen kurjan henkensä! Pilatus huusi sanansa ja kuuli samalla, kuinka sorina vaihtui täydelliseksi hiljaisuudeksi. Hän ei kuullut enää huokaustakaan. Hetken ajan Pilatuksesta tuntui kuin kaikki hänen ympäriltään olisi kadonnut. Kuin hänen vihaamansa kaupunki olisi kuollut ja vain hän
yksin seisoisi viistojen säteiden kärvennettävänä. Pilatus oli vielä hetken ääneti ja huusi sitten:
— Tänään teidän nähtenne vapautetaan... Hän piti vielä yhden tauon ennen nimen lausumista tarkistaakseen, että oli sanonut kaiken tarpeellisen, sillä hän tiesi kuolleen kaupungin heräävän jälleen eloon kuullessaan sen onnellisen miehen nimen. Sen jälkeen eivät enää mitkään sanat tulisi kuulluiksi. »Olikohan tässä nyt kaikki?» Pilatus supisi itsekseen. »Oli kai. Nyt nimi.» Ja vyöryttäen r-kirjainta yli vaikenevan kaupungin hän huusi:
— Barabban! Hänestä tuntui kuin aurinko olisi helähtäen räjähtänyt kappaleiksi hänen yllään ja valuttanut hänen korviinsa tulisen virran. Siinä oli ulvontaa, vingahduksia, vaikerrusta, naurunrähäkkää ja vihellyksiä sekaisin. Pilatus kääntyi ja käveli koroketta myöten takaisin portaille. Hän
tuijotti tiukasti jalkojensa alla oleviin erivärisiin kiviruutuihin, ettei
kompastuisi. Hän tiesi, että nyt hänen selkänsä takana korokkeelle
lentelevät pronssirahat, taatelit, että ulvovassa joukossa ihmiset tallovat toisiaan ja kiipeilevät toistensa hartioille nähdäkseen omin silmin ihmeen: Kuinka mies, joka jo oli ollut kuoleman kidassa, oli temmattu sieltä pois! Kuinka legioonalaiset nyt irrottavat vangin siteet
ja aiheuttavat hänelle tahtomattaan polttavaa kipua koskettaessaan
hänen kuulusteluissa sijoiltaan väännettyjä käsiään ja kuinka vapautettu kuitenkin irvistellen ja voihkien hymyilee tolkutonta mielipuolen hymyä. Pilatus tiesi, että vartiosto jo vei sivuportaita kohti niitä kolmea
kuolemaantuomittua, joiden matka kaupungin länsipuolella sijaitsevaa Golgataa kohti nyt alkaisi. Vasta päästyään korokkeen taakse hän avasi silmänsä tietäen olevansa turvassa — enää hän ei voinut nähdä tuomittuja. Väkijoukko alkoi jo hiljetä, ja sen sorinaan sekoittui nyt kuuluttajien läpitunkevia, selvästi erottuvia huutoja, jotka toistelivat maaherran korokkeelta julistamia sanoja arameaksi ja kreikaksi. Sen lisäksi hänen korvansa tavoitti lähenevän hevosenkavioiden kopseen ja lyhyet hilpeät torventoitaukset. Näihin ääniin vastasivat pikkupojat basaarin talojen katoilta viheltäen korviaviiltävästi ja huutaen: »Varokaa! Varokaa!» Yksinään tyhjällä torinkaistalla seisova sotilas heilautti tunnuskeihästään, ja maaherra, legioonan legaatti, sihteeri ja vartiosto pysähtyivät. Ratsuväkiaala tuli kiihtyvää ravia torille ylittääkseen sen toista laitaa myöten, kansanjoukon ohi, ja jatkaakseen sivukadulle viiniköynnösten peittämän kivimuurin viertä pitkin. Osaston tehtävänä oli nelistää lyhintä tietä Golgatalle. Aalan komentaja, pienikokoinen ja mulatintumma syyrialainen,
ratsasti reipasta ravia ja päästyään Pilatuksen kohdalle hän huusi jotakin kimeästi ja vetäisi miekan huotrasta. Rämäpää musta ja hikinen ratsu kavahti takajaloilleen. Komentaja työnsi miekan takaisin tuppeen, löi ruoskalla ratsua kaulalle, pakotti sen alas ja porhalsi sivukadulle laukkaan siirtyen. Hänen jälkeensä syöksähtivät muut ratsastajat kolmirivisenä parvena pölypilven keskellä. Keveiden bambukeihäiden kärjet hypähtelivät, ja maaherran ohi vilahteli valkoisten turbaanien alla erityisen tummilta vaikuttavia kasvoja ja hohtavan
valkoisia hampaita hilpeässä irvessä. Tomua pöllyttäen aala syöksyi
sivukadulle, ja viimeisenä Pilatuksen ohi viiletti ratsumies, jonka selässä riippui auringossa kimalteleva torvi. Pilatus suojasi kasvojaan tomulta ja rypisti tahtomattaan otsaansa lähtiessään jälleen liikkeelle kohti palatsipuutarhan porttia. Häntä seurasivat legaatti, sihteeri
ja vartiosto. Kello oli noin kymmenen aamulla. — Niin. Kello oli noin kymmenen aamulla, arvoisa Ivan Nikolajevits,
professori sanoi. Runoilija pyyhkäisi kädellä kasvojaan kuin juuri unesta herännyt
ja näki illan tulleen Patriarkan lammille. Lammikon vesi oli tummunut ja kevyt soutuvene lipui sen pintaa pitkin. Kuului vain airojen loisketta ja veneessä istuvan naisen naurua. Puistokäytävien penkit oli kansoitettu neliön kolmella sivulla mutta ei sillä, missä ystävämme keskustelivat. Taivas Moskovan yllä näytti haalistuneen, ja täysikuu erottui sangen selvästi korkeuksissaan, vaikkakaan ei vielä kullankeltaisena vaan valkeana. Oli paljon helpompi hengittää, ja nyt äänet saivat lehmusten alla pehmeämmän soinnin, iltaisen sävyn. »Miten minä en huomannut, että hänhän ehti syöttää tässä meille
varsinaisen tarinan», Bezdomnyi ajatteli hämmentyneenä. »Nythän
on jo ilta! Tai ehkei hän kertonutkaan mitään, minä vain torkahdin
ja näin unta?» Mutta pakkohan hänen oli uskoa, että professori todellakin oli kertonut jotain, sillä muutenhan olisi pitänyt olettaa että Berlioz oli nähnyt täsmälleen saman unen. Tämä näet sanoi tarkkaavaisesti muukalaisen kasvoihin katsellen:
— Kertomuksenne oli erittäin mielenkiintoinen, professori, vaikkei
se käykään täysin yksiin evankeliumien kertomusten kanssa. — Varjelkoon, sanoi professori alentuvasti hymyillen. — Teidänhän
jos kenen pitäisi tietää, ettei sitä mitä evankeliumeissa on kirjoitettu
ole milloinkaan tapahtunut, ja jos me ryhdymme viittaamaan evankeliumeihin historiallisena lähteenä... Hän naurahti vielä kerran, ja Berlioz tyrmistyi, sillä kirjaimellisesti samaa hän oli sanonut Bezdomnyille heidän tullessaan Bronnaja-katua pitkin Patriarkan lam-
mille. — Niinhän se tietysti on, Berlioz vastasi, — mutta pelkäänpä, ettei
kukaan myöskään voi vahvistaa sitä, että tuo teidän kertomanne olisi todella tapahtunut. — Päinvastoin! Minäpä sanon teille, kuka sen voi vahvistaa, professori sanoi erittäin itsevarmasti, alkaen jälleen ääntää murteellisesti. Samalla hän äkkiä viittasi salaperäisesti ystävyksiä lähemmäksi. Nämä kumartuivat hänen puoleensa kumpikin omalta taholtaan, ja
hän sanoi jälleen ilman vierasta korostusta, joka piru ties miksi väliin tuntui ja väliin taas hävisi: — Asia on niin, että minä olin silloin henkilökohtaisesti läsnä. Tässä kohden professori vilkaisi pelokkaasti ympärilleen ja alensi äänensä kuiskaukseksi. — Minä olin sekä parvekkeella Pontius Pilatuksen luona että puutarhassa hänen keskustellessaan Kaifaan kanssa ja myös korokkeella. Minä vain olin siellä salaa, niin sanoakseni in cognito, joten olkaa niin ystävälliset älkääkä kertoko tästä kenellekään sanaakaan. Tämä on suuri salaisuus, shhh... Sitten kaikki vaikenivat ja Berlioz kalpeni. — Kuinka... kuinka kauan te olette ollut Moskovassa? hän kysyi
värisevällä äänellä. — Minä saavuin Moskovaan aivan äsken, tällä minuutilla, professori vastasi hajamielisesti, ja vasta nyt ystävykset älysivät katsoa häntä tarkoin silmiin. He varmistuivat siitä, että hänen vasen vihreä silmänsä oli aivan mielipuolinen, kun taas oikea oli tyhjä, musta ja kuollut. »No, nyt tämä alkaa tästä selvitä», Berlioz ajatteli hämmentyneenä. »Hän on joku hullu saksalainen, tai sitten hän on mennyt sekaisin päästään täällä Patriarkan lammilla. Olipas tämä nyt juttu!» Todellakin, se selitti kaiken, sekä oudon aamiaisen filosofi Kantin
luona että hassut puheet auringonkukkaöljystä ja Annuskasta ja ennustukset siitä, että hänen päänsä irtoaisi, ja kaiken muunkin. Professori oli mielipuoli. Berlioz oivalsi heti, mitä oli tehtävä. Heittäytyen penkin selkänojaa vasten hän professorin selän taitse iski silmää Bezdomnyille, ettei tämä vastustelisi professoria, mutta hämääntynyt runoilija ei ymmärtänyt näitä merkkejä. — Niin, niin, Berlioz mutisi kiihtyneenä. - Saattaahan se olla niinkin.. saattaapa hyvinkin... Pontius Pilatus, parveke ja niin edespäin... Oletteko Moskovassa yksin vai vaimonne kanssa? — Yksin. Olen aina yksin, professori vastasi katkerasti. — Missä matkatavaranne ovat, professori? Berlioz tiedusteli lipevästi. — Kenties Metropolissa? Missä asutte? — Minäkö? En missään, vastasi mielipuoli saksalainen, ja hänen
vihreän silmänsä katse harhaili tuskaisena ja villinä Patriarkan lampia pitkin. — Kuinka? Mutta mihin aiotte asettua? — Teidän asuntoonne, hullu vastasi äkkiä julkeasti ja vilkutti silmäänsä. — Sehän olisi suuri kunnia, Berlioz mutisi, - mutta minun asunnossani teidän olisi kovin epämukavaa asua, kun taas Metropolissa on erinomaisia huoneita, se on ensi luokan hotelli... — Eikö paholaistakaan siis ole? mielisairas kysyi äkkiä iloisesti Ivan
Nikolajevitsilta. — Ei paholaistakaan... — Älä väitä vastaan, kuiskasi Berlioz professorin selän taitse äänettömästi, naamaansa väännellen. — Mitään paholaista ei ole olemassa! huusi Ivan Nikolajevits vastoin neuvoa, kaikesta pelehtimisestä hämmentyneenä. — Hitto vieköön! Lopettakaa jo mielipuoliset lorunne! Silloin hullu purskahti niin äänekkääseen nauruun, että varpunen
pyrähti lentoon lehmuksista heidän päittensä päältä. — Tuohan on kerta kaikkiaan kiintoisaa, sanoi professori naurusta täristen. — No onpas teillä täällä outoa, kysyi mitä tahansa, niin mitään ei ole! Hän lakkasi äkkiä nauramasta ja — mikä on täysin ymmärrettävää sielullisessa sairaudessa — siirtyi naurusta toiseen äärimmäisyyteen, suuttui ja huudahti ankarasti: — Eikö teillä siis tosiaankaan ole mitään? — Rauhoittukaa, professori, mutisi Berlioz varoen kiihdyttämästä sairasta. — Istukaapa hetki tässä toveri Bezdomnyin kanssa, niin minä käväisen nopeasti tuossa kulman takana, kilautan puhelimella, ja sitten me saatamme teidät, minne haluatte mennä. Tehän ette tunne kaupunkia... Berliozin suunnitelma tunnustettakoon moitteettomaksi: oli juostava lähimpään puhelinkoppiin ja ilmoitettava ulkomaalaistoimistoon, että ulkomailta saapunut neuvonantaja istui Patriarkan lammilla selvästi epänormaalissa mielentilassa ja että oli ryhdyttävä
toimenpiteisiin, ennen kuin jutusta seuraisi jotain epämiellyttävää
sotkua. — Menettekö soittamaan? Menkää sitten, sairas suostui alakuloisena, mutta pyysi äkkiä hartaasti: — Mutta rukoilen teitä tällä viime hetkellä, että uskoisitte ainakin paholaisen olemassaoloon. Enempää en teiltä pyydä. Ottakaa huomioon, että siitä on olemassa seitsemäs todistus, joka on kaikkein luotettavin. Ja kohta se teille esitetään. — Hyvä on, hyvä on, Berlioz sanoi valheellisen ystävällisesti ja iski
silmää hämmentyneelle runoilijalle, jota ei lainkaan miellyttänyt ajatus jäädä vartioimaan hullua saksalaista. Sitten Berlioz kiiruhti puiston sille portille, joka vei Bronnaja-kadulle ja Jermolajev-kujalle. Siinä samassa professori näytti elpyvän ja selviävän. — Mihail Aleksandrovitä! hän huusi Berliozin jälkeen. Tämä säpsähti ja kääntyi katsomaan taakseen, mutta tyynnytti itseään ajatuksella, että professori saattoi tietää hänen etu- ja isännimensä niin ikään sanomalehdistä. Mutta professori huusi kädet torvena suun edessä: - Mitä arvelette, pyydänkö nyt heti lähettämään sähkeen enollenne Kiovaan? Jälleen Berlioz hätkähti. Mistä tuo hullu saattoi tietää, että hänellä
oli eno Kiovassa? Siitä nyt ei ollut ainakaan kirjoitettu missään lehdissä. Olisikohan Bezdomnyi sittenkin oikeassa? Olivatkohan ne paperit kenties väärennetyt? Ah, kyllä oli outo otus. Hänen oli päästävä puhelimeen mahdollisimman pian. Silloin hän saisi nopeasti selityksen. Berlioz juoksi eteenpäin eikä kuunnellut enää mitään. Aivan Bronnajalle johtavan portin luona penkiltä nousi toimittajaa kohti täsmälleen se sama kansalainen, joka silloin auringon paistaessa oli tiivistynyt ahdistavasta helteestä. Mutta nyt hän ei enää ollut ilmaa vaan aivan tavallinen lihallinen henkilö, ja alkavassa iltahämärässä Berlioz näki selvästi, että hänen pienet viiksensä olivat kuin kanansulat, hänen silmänsä pienet, ironiset ja puolittain humaltuneet ja hänen housunsa ruudulliset sekä sen verran ylös hinautuneet, että nii-
den alta näkyivät likaiset valkoiset sukat. Mihail AleksandrovitS perääntyi mutta lohdutti itseään ajattelemalla, että se oli vain typerä yhteensattuma ja ettei hänellä muutenkaan nyt ollut aikaa ajatella sellaista. — Etsittekö kääntöporttia, kansalainen? ruudullinen tyyppi tiedusteli särisevällä tenorilla. — Tännepäin, olkaa hyvä! Suoraan vain, ja pääsette sinne minne pitääkin. Voisitte oikeastaan antaa vähän juomarahaa... pikku huikka parantaisi entisen kuoronjohtajan äänen. Tyyppi tempaisi jockeylakin päästään ja väänteli naamaansa. Berlioz ei jäänyt kuuntelemaan entisen kuoronjohtajan kerjuupyyntöjä vaan juoksi kääntöportille ja tarttui siihen kädellään. Se kääntyi, ja hän oli jo astumaisillaan raitiotiekiskoille, kun hänen silmilleen pärskähti punainen ja valkoinen valo ja lasilaatikkoon syttyi ilmoitus: »Varokaa raitiovaunua.» Ja samassa tuli raitiovaunukin vastarakennettua linjaa pitkin ja kääntyi Jermolajev-kujalta Bronnaja-kadulle. Kadunkulman jälkeen, suoralle päästyä, sen sisävalot syttyivät äkkiä ja se ulvahti ja lisäsi vauhtia. Vaikka Berlioz seisoikin turvassa, hän varovaisena miehenä päätti
palata kääntöportin taakse, tarttui kädellään porttiin ja astahti taaksepäin. Ja silloin hänen kätensä luiskahti ja irtosi portista, jalka liukui kiskoja kohti viettävillä katukivillä kuin jäällä, myös toinen jalka luiskahti, ja Berlioz sinkoutui kiskoille. Yrittäessään tarttua kiinni johonkin Berlioz kaatui selälleen, löi
takaraivonsa kevyesti katukiviin ja ehti vielä nähdä kullanhohtoisen
kuun jossakin ylhäällä, mutta oikealla vai vasemmalla, sitä hän ei enää
tajunnut. Hän ennätti kierähtää kyljelleen ja vetäistä samassa silmänräpäyksessä jalkansa rajusti vatsaa vasten. Kääntyessään hän näki hillitöntä vauhtia kiitävän raitiovaunun kuljettajattaren kauhusta valkoiset kasvot ja punaisen käsivarsinauhan. Berlioz ei huutanut, mutta
koko katu hänen ympärillään kaikui epätoivoisista naisäänistä. Kuljettajatar tempaisi sähköjarrusta, vaunun etuosa miltei iskeytyi
maahan, sen jälkeen vaunu hypähti, ja sitten etulasit lensivät puitteistaan jyristen ja helisten. »Hyvä luoja!» huusi joku epätoivoisesti Berliozin aivoissa. Vielä viimeisen kerran välähti kuu, mutta se räjähti pirstaleiksi, ja sitten tuli pimeää. Raitiovaunu peitti Berliozin, ja Patriarkan puistokujan ristikkoaidan alle kieri viettäviä katukiviä pitkin tumma pyöreä möhkäle. Rinteen alla se vielä hetken poukkoili nupukivillä. Se oli Berliozin irtileikkautunut pää. Naisten hysteeriset huudot vaimenivat, miliisin pillit lakkasivat puhkomasta ilmaa, ja kaksi sairasautoa ajoi paikalta, toinen kuljettaen päätöntä ruumista ja irtaantunutta päätä ruumishuoneelle, toinen vieden lasinsirpaleiden haavoittamaa sievää raitiovaununkuljettajatarta sairaalaan. Valkoesiliinaiset talonmiehet lakaisivat pois lasinsirut ja sirottelivat verilammikoihin hiekkaa. Ivan Nikolajevitä istui vieläkin aloillaan penkillä, jolle oli vaipunut pääsemättä kääntöportille saakka. Muutaman kerran hän yritti nousta, mutta jalat eivät totelleet. Bezdomnyi oli saanut jonkinlaisen halvauksen. Runoilija oli lähtenyt juoksemaan kääntöportille heti ensimmäisen huudon kuullessaan ja nähnyt pään kierivän katukiveyksellä. Hän oli mennyt niin perusteellisesti tolaltaan, että oli vaipunut penkille ja pureskellut kätensä verille. Hullun saksalaisen hän luonnollisesti oli unohtanut ja yritti ymmärtää vain sen, miten oli mahdollista, että vastikään hän oli jutellut Berliozin kanssa ja hetken kuluttua
olikin pää... Kiihtyneet ihmiset juoksivat puistokäytävää pitkin runoilijan ohitse huudellen jotakin, mutta Ivan Nikolajevits ei tajunnut heidän sanojaan. Äkkiä hänen viereensä kuitenkin työntyi kaksi naista, joista toinen, terävänenäinen ja avopäinen, huusi aivan runoilijan korvan
juuressa toiselle: - Se oli meidän Annuska! Se joka asuu Sadovajalla! Hän sen teki. Hän oli ostanut sekatavarakaupasta auringonkukkaöljyä, ja sen litran pullon hän kolautti rikki kääntöporttiin! Koko hame meni ihan pilalle, kyllä hän oli kiukkuinen! Ja se onneton varmaan liukastui siihen öljyyn ja kaatui raiteille. Kaikesta naisen huutamasta Ivan Nikolajevitsin hämmentyneisiin
aivoihin tunkeutui vain yksi sana: »Annuska.» — Annuska... Annuska? runoilija mutisi tuijottaen levottomasti
ympärilleen. - Anteeksi mutta... Sanaan »Annuska» liittyi sana »auringonkukkaöljy» ja sitten jos-
takin syystä »Pontius Pilatus». Pilatuksen runoilija hylkäsi ja alkoi
keriä lankaa alkaen sanasta »Annuska». Ja lanka juoksikin hyvin nopeasti ja johti heti hulluun professoriin. »Hyvä luoja! Hänhän sanoi, ettei kokousta pidettäisi, koska
Annuska oli jo kaatanut öljyn. Ja eihän siitä todellakaan tule mitään. Eikä siinä kyllin, hän sanoi suoraan, että nainen leikkaisi Berliozilta
pään irti. Aivan oikein! Raitiovaunuahan kuljetti nainen. Mitä tämä
oikein merkitsee?» Nyt ei voinut enää epäillä vähääkään sitä, että salaperäinen neuvonantaja oli täsmällisesti ja edeltäkäsin tiennyt, miten kauhealla tavalla Berlioz kuolisi. Silloin runoilijan aivoissa välähti kaksi ajatusta. Ensimmäinen oli: »ei hän mikään hullu ole, kaikkea vielä!» ja toinen:
»lieneekö itse järjestänytkin kaiken?» »Mutta millä ihmeen tavalla? Ehei, sen me otamme selville!» Ankarasti ponnistaen Ivan Nikolajevits nousi penkiltä ja lähti
juoksemaan takaisin sinne missä oli puhellut professorin kanssa. Onneksi tämä ei ollut vielä lähtenyt pois. Bronnajalla jo syttyivät katulyhdyt, mutta Patriarkan lampien yllä
paistoi kultainen kuu, ja tuossa aina petollisessa kuunvalossa Ivan
NikolajevitSSista näytti kuin professori olisi seissyt miekka eikä kävelykeppi kainalossaan. Tunkeileva entinen kuoronjohtaja istui sillä paikalla, jolla Ivan Nikolajevits itse oli vielä äsken istunut. Nyt kuoronjohtaja oli ripustanut nenälleen nenälasit, joita hän selvästikään ei tarvinnut ja joissa toista linssiä ei ollut lainkaan ja toinenkin oli säröillyt. Se sai ruudullisen kansalaisen näyttämään vieläkin vastenmielisemmältä kuin silloin, kun hän oli näyttänyt Berliozille tietä kiskoille. Sydän kylmänä Ivan lähestyi professoria, ja vilkaistuaan tätä kasvoihin hän vakuuttui siitä, ettei tämän piirteissä ollut mitään mielipuolisuuden merkkejä. — Tunnustakaa, kuka olette! Ivan sanoi käheästi. Muukalainen rypisti kulmiaan, katsoi niin kuin näkisi runoilijan
ensi kertaa ja vastasi epäystävällisesti: — Minä ei ymmärtä... puhu venättä... — Hän ei ymmärrä, puuttui penkiltä puheeseen kuoronjohtaja,
vaikka kukaan ei ollut pyytänyt häntä tulkitsemaan muukalaisen sanoja. — Älkää teeskennelkö! Ivan sanoi uhkaavasti, tuntien selkäpiissään kylmiä väreitä. — Äskenhän te puhuitte venäjää niin hyvin. Ette te ole mikään saksalainen ettekä professori. Te olette murhamies ja vakooja. Näyttäkää paperinne! Ivan huusi raivoissaan. Arvoituksellinen professori irvisti halveksivasti, ilmankin vino suu
vääntyen, ja kohautti olkapäitään. — Kansalainen! sekaantui vastenmielinen kuoronjohtaja jälleen
keskusteluun. - Miksi häiritsette ulkomaalaista turistia? Teitä ran-
gaistaan siitä mitä ankarimmin. Epäilyttävä professori otti kasvoilleen kopean ilmeen, kääntyi ja
lähti tiehensä. Ivan tunsi kaiken menevän sekaisin. Hengästyneenä
hän kääntyi kuoronjohtajan puoleen:
— Hei kansalainen, auttakaa minua pidättämään rikollinen! Se on
teidän velvollisuutenne! Kuoronjohtaja vilkastui tavattomasti, hyppäsi jalkeille ja alkoi ulvoa: -Mikä rikollinen? Missä? Ulkomaalainen rikollinenko? Kuoronjohtajan pienet silmät alkoivat tuikkia hilpeästi. - Tuoko? Jos hän on rikollinen, niin ensi töiksemme meidän on
huudettava miliisiä. Muuten hän pääsee pakoon. No, huudetaan yhtaikaa! Ja kuoronjohtaja avasi kitansa. Hämmentynyt Ivan totteli pilailevaa kuoronjohtajaa ja huusi miliisiä, mutta kuoronjohtaja huiputtikin häntä eikä päästänyt ääntäkään. Ivanin yksinäisellä ja käheällä huudolla ei ollut mitään vaikutusta. Kaksi neitosta kavahti hänestä syrjemmälle, ja hän kuuli sanan »juovuksissa». - Sinä taidat olla hänen kanssaan samassa juonessa? huusi Ivan raivon valtaan joutuen. — Mitä sinä, teetkö minusta pilaa? Päästä irti! Ivan ryntäsi oikealle ja kuoronjohtaja niin ikään. Ivan vasemmalle
ja ilkimys jälleen samaan suuntaan. - Tahallasiko sinä siinä jaloissa pyörit? Ivan kirkui jo suunniltaan. — Toimitan sinut itsesi miliisin käsiin! Ivan yritti siepata heittiötä hihasta, mutta käteen ei jäänyt mitään. Kuoronjohtaja oli kadonnut kuin maan nielemänä. Ivan voihkaisi, vilkaisi kauemmaksi ja tavoitti katseellaan vihatun tuntemattoman. Tämä oli jo menossa puistosta Patriarkan kujalle eikä ollut enää yksin. Lievästi sanoen epäilyttävä kuoronjohtaja oli jo ennättänyt liittyä häneen. Eikä siinäkään vielä kaikki. Kolmantena seurueessa oli ties mistä ilmestynyt kissa, suuri kuin karju, musta kuin noki tai naakka ja viiksiniekka kuin chevalier-kaartilainen. Kolmikko meni Patriarkan kujaa kohti kissan kävellessä takajaloillaan. Ivan ryntäsi heti roistojen jälkeen, mutta vakuuttui pian siitä, ettei
voisi tavoittaa heitä. Kolmikko vilahti silmänräpäyksessä kujan toiseen päähän ja saapui Spidironovkalle.",book
"Jouduttipa Ivan askeleitaan miten tahansa, välimatka hänen ja takaa-ajettujen väillä ei lyhentynyt vähääkään. Eikä runoilija huomannutkaan, kun hän jo joutui hiljaiselta Spiridonovkalta Nikitskin portille, missä hänen tilanteensa huononi. Siellä nimittäin oli tungosta. Sitä paitsi rosvojoukkio päätti soveltaa tyypillistä rosvojen menetelmää ja hajaantui eri suuntiin. Kuoronjohtaja hyppäsi sangen taitavasti liikkuvaan bussiin, joka kiisi Arbatin aukiolle päin, ja livahti tiehensä. Kadotettuaan näkyvistään yhden takaa-ajettavista Ivan keskitti huomionsa kissaan ja näki, miten tuo outo otus lähestyi pysäkillä seisovan raitiovaunun etuvaunun astinta, työnsi julkeasti syrjään kirkaisevan naisen, tarttui kaiteeseen ja yritti jopa työntää rahastajalle lantin luukusta, joka oli ilman kuumuuden takia avoinna. Kissan käytös ällistytti Ivania siinä määrin, että hän jähmettyi paikoilleen sekatavarakaupan eteen kadun kulmaan. Siinä hän toistamiseen ja vielä voimakkaammin ällistyi rahastajan käytöstä. Huomatessaan raitiovaunuun kiipeävän kissan tämä huusi suorastaan täristen
kiukusta: — Ei kissoja vaunuun! Kissojen kuljettaminen kielletty! Alas siitä,
taikka kutsun miliisin! Hus! Rahastajaa ja matkustajia ei hämmästyttänyt lainkaan olennaisin
seikka: kissan kiipeäminen raitiovaunuun ei nyt vielä ollut paljon mitään, mutta että se aikoi maksaa matkansa, se vasta kummallista oli! Kissa osoittautui paitsi maksukykyiseksi myös tottelevaiseksi eläimeksi. Rahastajan ensi huudon kuullessaan se keskeytti hyökkäyksensä, laskeutui astinlaudalta pysäkille ja hieroi lantilla viiksiään. Mutta niin pian kuin rahastaja tempaisi nyöristä ja raitiovaunu lähti
liikkeelle, kissa menetteli niin kuin jokainen joka karkotetaan vaunusta mutta jonka on ehdottomasti päästävä matkaan. Se päästi ohitseen kaikki kolme vaunua mutta hyppäsi viimeisen takapuskurille, tarttui käpälällään seinästä esiin pistävään letkuun ja ajoi tiehensä
säästäen siten anttinsa. Seuraillessaan ilkeän kissan edesottamuksia Ivan oli vähällä kadottaa näkyvistä tärkeimmän noista kolmesta: professorin. Onneksi tämä ei ollut vielä ennättänyt livistää. Ivan näki harmaan baskerin tungoksessa Ison Nikitskaja-kadun eli nykyisen Herzeninkadun
alussa. Silmänräpäyksessä oli myös Ivan siellä. Häntä vainosi kuitenkin epäonni. Runoilija joudutti askeliaan, panipa pieneksi juoksuksikin töniskellen ohikulkijoita, mutta ei saavuttanut professoria sentinkään vertaa. Vaikka Ivan olikin pyörällä päästään, häntä hämmästytti takaaajon yliluonnollinen vauhti. Ei ollut kulunut kahtakymmentäkään sekuntia, kun Ivan Nikolajevits oli Nikitskin portin jälkeen jo Arbatin aukion häikäisevissä valoissa. Vielä muutama sekunti, ja siinä oli
pimeä syrjäkuja, jonka kaltevalla jalkakäytävällä Ivan Nikolajevits
kompastui ja loukkasi polvensa. Jälleen valaistu pääkatu — Kropotkinin katu — sitten sivukatu, sitten Ostozenka, ja jälleen sivukatu, alakuloinen, vastenmielinen ja niukasti valaistu. Ja siellä Ivan Nikolajevits lopullisesti kadotti näkyvistä takaa-ajamansa. Professori hävisi. Ivan Nikolajevits hämmentyi, mutta ei pitkäksi aikaa, sillä äkkiä
hän oivalsi, että professori oli ehdottomasti talossa no 13 ja asunnossa no 47. Tunkeuduttuaan porraskäytävään Ivan Nikolajevits harppoi toiseen kerrokseen, löysi heti etsimänsä asunnon ja soitti kärsimättömästi ovikelloa. Hänen ei tarvinnut odottaa kauan. Ivanille avsi oven viisivuotias tyttönen, joka tulijalta mitään kysymättä poistui
heti jonnekin. Valtavan suuressa ja siivottomassa eteisessä, jota valaisi heikosti
likaisenmustaan kattoon ripustettu pikkuruinen hiililankalamppu,
riippui seinällä polkupyörä ilman renkaita. Eteisessä oli myös valtava
raudoitettu kirstu ja naulakon hyllyllä turkislakki, jonka pitkät korvaläpät riippuivat alhaalla. Erään oven takana luki kaikuva miesääni
radiossa runoja kiukkuisella äänellä. Ivan Nikolajevits ei vähääkään hämmentynyt tästä oudosta ympäristöstä vaan suunnisti suoraan käytävään järkeillen: »Hän on tietenkin kätkeytynyt kylpyhuoneeseen.» Käytävässä oli pimeää. Ivan törmäili seiniin ja näki sitten heikon valojuovan oven alta, haparoi
kädensijaa ja nykäisi sitä heikosti. Säppi antoi myöten, ja Ivan oli
kuin olikin kylpyhuoneessa tuumien, että nyt häntä onnisti. Ei kuitenkaan siinä määrin kuin olisi ollut tarpeen. Ivania vastaan
leyhähti kostea lämpö, ja vedenlämmittimessä kytevien hiilien valossa hän näki seinällä riippuvat suuret saavit ja kylpyammeen, josta emali oli lohkeillut jättäen jälkeensä mustia, kammottavia täpliä. Ja siinä ammeessa seisoi alaston nainen yltympäri saippuavaahdossa ja
pesusieni kädessään. Hän tirkisteli likinäköisesti sisään tunkeutunutta Ivania ja erehtyen ilmeisesti henkilöstä tuossa helvettiä muistuttavassa valaistuksessa sanoi hiljaa ja iloisesti: — Kirjuska! Älkää viitsikö! Oletteko järjiltänne... Fjodor Ivanyts
palaa aivan kohta. Tiehenne siitä! Ja hän huitaisi Ivania pesusienellä. Vääinkäsitys oli selvä, ja syypää siihen oli tietysti Ivan Nikolajevits. Mutta sitä hän ei halunnut tunnustaa vaan moitittuaan naista siveettömäksi hän päätyi äkkiä ties miksi keittiöön. Siellä ei ollut ketään, vain liedellä seisoi hämärissä kymmenkunta äänetöntä priimuskeitintä. Yksinäinen kuunsäde, joka tunkeutui pölyisen ja vuosikausia pesun tarpeessa olleen ikkunan lävitse, valaisi kelmeästi nurkkauksen, jossa tomun ja hämähäkinverkkojen seassa riippui unohdettu ikoni ja ikonikaapin takaa pisti esiin kahden vihkikynttilän päät. Suuren
ikonin alla riippui naulaan lävstettynä pieni paperinen ikoni. Kukaan ei tiedä, mitä Ivan sinä hetkenä ajatteli, mutta ennen kuin
juoksi keittiön ovelle, hän otti toisen kynttilöistä sekä paperisen ikonin. Nämä esineet mukanaan hän poistui tuntemattomasta asunnosta jotakin mutisten ja ajatellen hämillään, mitä oli äsken kokenut kylpyhuoneessa. Tahtomattaankin hän yritti arvailla, kuka oli tuo julkea
Kirjuska ja hänellekö kuului se kaamea turkislakki korvaläppineen. Autiolla ja ilottomalla kujalla runoilija katsoi ympärilleen etsien
paennutta, mutta tätä ei näkynyt missään. Silloin Ivan sanoi itselleen
lujasti:
— No, tietysti hän on Moskovanjoella. Eteenpäin! Olisi kai pitänyt kysyä Ivan Nikolajevitäilta, miksi hän oletti professorin olevan juuri Moskovanjoella eikä missään muualla. Mutta kukapa häneltä olisi kysynyt. Kurja sivukatu oli aivan autio. Sangen lyhyen ajan kuluttua Ivan Nikolajevits saatettiin nähdä
Moskovanjoen amfiteatterin graniittiaskelmilla. Ivan riisui vaatteensa ja uskoi ne miellyttävännäköisen parrakkaan miehen haltuun, joka poltti sätkää vierellään repaleinen valkoinen pusero ja linttaan astutut puolikengät nauhat auki. Heiluteltuaan käsiään jotta viilenisi Ivan sukelsi päistikkaa veteen. Hänen henkensä oli salpautua, niin kylmää oli vesi, ja hänen päässään vilahti sellainenkin ajatus, että jospa hänen ei onnistukaan päästä pinnalle. Mutta hän pääsi kuin pääsikin, ja puhkuen ja pärskien, silmät kauhusta pyöreinä, hän alkoi uida öljynhajuisessa mustassa vedessä rantalyhtyjen himmeässä valossa. Kun märkä Ivan hyppi askelmia pitkin sille paikalle, jonne hän
oli jättänyt vaatteensa partaniekan vartioitavaksi, kävi ilmi, että sekä
vaatteet että partaniekka olivat poissa. Siinä missä vaatekasa oli ollut,
oli jäljellä raidalliset alushousut, repaleinen pusero, kynttilä, ikoni ja
tulitikkurasia. Puiden voimattomassa vihassaan nyrkkiä jollekulle
jonnekin kauas Ivan pukeutui paikalle jätettyihin vaatteisiin. Hän huolestui heti kahdesta seikasta. Ensinnäkin häneltä oli kadonnut Massolitin jäsenkortti, joka hänellä oli aina mukanaan, ja toiseksi hän pelkäsi, mahtaisiko hän tässä asussa voida esteettömästi kulkea läpi Moskovan. Alushousut nyt olivat aina alushousut. Mitäpä se
tietenkään kenellekään kuului, mutta yhtä kaikki saattoi sattua kaikenlaista viivytystä ja sanaharkkaa. Ivan repi napit pois alushousujen lahkeensuista, mistä ne napitettiin kiinni, arvellen että ne sillä tavoin kenties kävisivät kesähousuista. Sitten hän korjasi talteen ikonin, kynttilän ja tulitikut ja lähti liikeelle sanoen itselleen:
— Gribojedovin talolle. Siellä hän varmasti on. Kaupunki eli jo iltaelämää. Kuorma-autot pyyhälsivät pölyssä ketjut kolisten, ja niiden lavoilla säkkien päällä makaili miehiä maha taivasta kohti. Kaikki ikkunat olivat avoinna. Jokaisessa ikkunassa tuikki valo oranssinvärisen varjostimen alla, ja kaikista ikkunoista ja
ovista, kaikista porttikäytävistä, katoilta ja ullakoilta, kellareista ja pihoilta kaikui käheä poloneesi oopperasta »Jevgeni Onegin». Ivan Nikolajevitsin pelko kävi täysin toteen. Ohikulkijat kiinnittivät häneen huomiota ja kääntyivät katsomaan. Siksi hän päätti jättää suuret kadut ja turvautua syrjäkujiin, joilla ihmiset eivät olleet niin tunkeilevia eikä niin helposti ahdisteltu paljasjalkaista miestä ja päivitelty alushousuja, jotka eivät sitten millään tahtoneet näyttää päällyshousuilta. Ivan tunkeutui Arbatin sivukatujen salaperäiseen verkostoon ja
alkoi hiiviskellä seinänvieriä vilkuillen tuon tuosta säikkynä ympärilleen, piiloutuen väliin porraskäytäviin ja vältellen liikennevaloin varustettuja risteyksiä sekä suurlähettiläiden asuintalojen muhkeita ulko-ovia. Ja koko hänen työläällä taipaleellaan häntä jostakin syystä kidutti
kaikkialla läsnäoleva orkesteri, jonka säestyksellä painava basso lauloi rakkaudestaan Tatjanaan. Vanha kaksikerroksinen kermanvärinen talo sijaitsi nuutuneen puutarhan uumenissa kehäbulevardin varrella. Kirjokuvioinen valurautaristikko erotti puutarhan kadusta. Talon edustan pieni aukio oli asfaltoitu, ja talvisaikaan käytävän lumi lapioitiin siihen korkeaksi
kinokseksi, kesällä se taas muuttui suurenmoiseksi ulkoilmaravintolaksi, jota varjosti purjekankainen katos. Sitä sanottiin Gribojedovin taloksi sillä perusteella, että se muka
oli aikoinaan kuulunut kirjailija Aleksandr Sergejevits Gribojedovin
tädille. Oliko asia näin vai ei, sitä emme tarkkaan tiedä. Muistuu tässä mieleen, ettei Gribojedovilla tainnut moista talonomistajatätiä edes ollakaan... Talo nyt oli kuitenkin saanut sen nimen. Kaiken lisäksi muuan moskovalainen valepukki kertoili, että kuuluisa kirjailija oli
muka talon toisessa kerroksessa, pyöreässä pylvässalissa, lukenut katkelmia näytelmästään »Haittaa järjestä» tuolle samaiselle tädille tämän lepäillessä sohvalla. Vaikka piru sen tietää, ehkä lukikin, ei se nyt ole niin tärkeätä. Tärkeätä on se, että kyseisenä aikana tuota taloa hallitsi se sama
Massolit, jota onneton Mihail AleksandrovitS Berlioz oli johtanut ennen ilmestymistään Patriarkan lammille. Massolitin jäsenten mallin mukaan kukaan ei koskaan puhunut Gribojedovin talosta vaan vain Gribojedovista: »Istuin eilen kaksi tuntia Gribojedovilla.» »No, miten kävi?» »Sain kuukauden komennuksen Jaltaan.» »Sehän oli hienoa!» tai: »Mene Berliozin luo,
hän ottaa tänään vastaan Gribojedovilla...» ja niin edelleen. Massolit oli majoittunut Gribojedoville niin, että paremmin ja mukavammin on vaikea majoittua. Jokainen Gribojedoville tulija joutui pakostakin tutustumaan erilaisten urheilukerhojen ilmoituksiin sekä Massolitin jäsenten ryhmä- ja yksittäisvalokuviin, jotka koristivat toiseen kerrokseen johtavien portaiden seiniä. Tämän yläkerroksen ensimmäisen huoneen ovessa oli suuri kyltti,
jossa luki »Kalamajajaosto» ja johon oli kuvattuna ongenkoukkuun
tarttunut karppi. Huoneen n:o 2 ovessa oli hieman epäselvä ilmoitus: »Yhden päivän
komennukset. Hoitaa M. V. Podloznaja.» Seuraavassa ovessa oli lyhyt mutta jo aivan käsittämätön ilmoitus:
»Perelygino.» Sen jälkeen Gribojedovin satunnaisen kävijän silmissä
alkoivatkin jo vilistä tädin pähkinäpuisia ovia koristavat kyltit: »Kirjoittautuminen Poklevkinan luetteloon», »Kassa», »Senttareiden henkilökohtaiset maksut»... Jos tunkeutui läpi sen pitkän jonon, joka alkoi jo alhaalta ovenvartijan luota, saattoi nähdä, että sen oven yläpuolella, josta työntyi sisään väkeä joka hetki, oli kyltti: »Asuntokysymys.» Asuntokysymyksen takaa avautui upea juliste, johon oli kuvattu
kallio ja kallion huipulle ratsu ja ratsastaja huopaviitassa ja kivääri
olalla. Alempana oli palmuja ja parveke, ja parvekkeella istui töyhtötukkainen nuori mies katsellen jonnekin ylös hyvin vilkkain silmin ja pidellen kädessään täytekynää. Julisteessa luki: »Täydellisiä luovan työn lomia kahdesta viikosta (kertomukset ja novellit) yhteen
vuoteen (romaanit, trilogiat). Jalta, Suuk-Su, Borovoje, Tsihidziri,
Mahindzauri, Leningrad (Talvipalatsi).» Tämänkin oven edessä oli
jono, mutta ei mikään valtava, puolentoistasataa henkeä. Edelleen seurasivat Gribojedovin talon oikullisia mutkia, nousuja ja laskuja noudatellen »Massolitin hallitus», »Kassat n:o 2, 3, 4 ja 5», »Toimituskollegio», »Massolitin puheenjohtaja», »Biljardisali», erilaiset apuvirastot sekä viimein se samainen pylvässali, jossa täti oli
nauttinut nerokkaan sukulaispoikansa komediasta. Jokainen kävijä — jollei hän nyt sitten ollut täysi pölkkypää - havaitsi heti Gribojedoville jouduttuaan, kuinka mukavasti nämä onnenpojat, Massolitin jäsenet, majailivat siellä, ja musta kateus alkoi kalvaa häntä tuota pikaa. Ja välittömästi hän kohdisti taivaaseen katkeria soimauksia siitä, ettei sieltä ollut annettu hänelle syntymälahjaksi kirjallista kykyä. Sen puuttuessa oli luonnollisesti turha edes haaveillakaan Massolitin jäsenkortista, jonka kannet olivat ruskeaa
tuoksuvaa kallista nahkaa ja levein kullatuin reunuksin koristellut ja jonka koko Moskova tunsi. Kukapa kateutta puolustaisi? Se on kerrassaan kurja ja häpeällinen tunne, mutta täytyyhän toki koettaa asettua kävijänkin asemaan. Varsinkin kun se, mitä hän näki yläkerrassa, ei vielä läheskään ollut
kaikki. Koko tädin talon alakerta oli ravintolana, ja millaisena ravintolana! Aivan oikeutetusti sitä pidettiin Moskovan parhaana. Eikä vain siksi, että se sijaitsi kahdessa suuressa salissa, joiden kattoholveihin oli maalattu sinipunervia ratsuja assyrialaisine harjoineen, eikä
siksi, että jokaisessa pöydässä oli kankaalla verhottu lamppu, eikä siksikään, ettei sinne voinut päästä kuka tahansa kadun mies, vaan vielä siksi, että ruokatarjoilunsa puolesta Gribojedov löi tuosta vain laudalta kaikki Moskovan ravintolat ja että anniskelu tapahtui mitä huo-
keimpaan hintaa. Siksi ei liene mitään ihmeellistä esimerkiksi tällaisessa keskustelussa, jonka näiden todenmukaisten rivien kirjoittaja kerran kuuli Gribojedovin valurautaisen aidan vierellä: — Missä syöt illallista tänään, Amvrosi? — Mikä kysymys, tietysti täällä, rakas Foka! Artsibald ArtsibaldovitS
vihjasi minulle tänään, että tarjolla on filets deperche au naturel. Se on
mestariteos! — Kyllä sinä osaat elää, Amvrosi! vastasi laiha ja rähjäinen Foka,
jolla oli kaulassa paise, huokaisten punahuuliselle jättiläiselle, kultatukkaiselle ja pulloposkiselle Amvrosi-runoilijalle. — Ei se vaadi minulta mitään erikoista taitoa, Amvrosi väitti. -
Vain tavallista halua elää ihmisen tavoin. Halunnet sanoa, Foka, että
kuhaa saa Colosseumissakin. Mutta siellä maksaa annos 13 ruplaa 15
kopeekkaa, meillä taas viisi ja viisikymmentä! Sitä paitsi Colosseumissa kuha on kolmen päivän vanhaa, eikä myöskään ole takeita siitä, ettet saisi siellä viinirypäletertusta vasten kuonoasi, kun joku nuori mies sattuu tunkemaan sisään suoraan Teatterikujalta. Ei, minä vastustan Colosseumia kategorisesti, jyrisi gastronomi-Amvrosi niin että koko bulevardi kaikui. — Älä yritä yhtään ylipuhua minua, Foka! — Enhän minä yritäkään, Amvrosi, Foka vikisi. — Voihan sitä syödä kotonakin. — Kaikin mokomin, Amvrosi toitotti. - Voin kuvitella vaimosi
yrittämässä valmistaa yhteiskeittiön kasarissani/e de perche au naturelia! Hi-hi-hi! Au revoir, Foka! ja Amvrosi suunnisti hyräillen terassille katoksen alle. Ne olivat aikoja, ne! Moskovan kanta-asukkaat muistavat vielä hyvin kuuluisan Gribojedovin. Mitäpä keitetty kuha, ei toki mitään, rakas Amvrosi! Mutta ne sterletit, hopeisessa pikku kasarissa, palasiksi leikeltyinä ja ravunpyrstöillä ja tuoreella kaviaarilla höystettyinä! Entä oeufs en cocotte herkkusienisoseen kera pienistä kulhoista tarjottuina? Ja rastasseläkkeet tryffeleiden kera? Ja peltopyy alla Genovesel Vain kymmenen ja puoli ruplaa! Ja vielä jazz-musiikki ja kohtelias palvelu! Heinäkuussa, kun koko perhe oli maalla ja kiireelliset kirjalliset asiat pidättivät perheenpäätä kaupungissa, silloinpa oli mukava istuskella terassilla viiniköynnöksien varjossa ja katsella, kuinka lumivalkealla pöytäliinalla hehkui kultaisena täplänä lautasellinen potage printanierea. Muistatteko, Amvrosi? Mutta mitä minä tässä kyselen! Näenhän huulistanne että muistatte. Mitä nyt niistä teidän kuhapahasistanne! Ajatelkaa heinä- ja jänkäkurppia, taivaanvuohia, peltopyitä ja lehtokurppia! Kurkussa sihisevää narzania! Mutta riittää jo, joudummehan asiasta vallan syrjään, hyvä lukijani! Eteenpäin siis! Puoli yhdeltätoista tuona iltana, jona Berlioz sai surmansa Patriarkan lammilla, Gribojedovin yläkerrassa oli valaistuna vain yksi huone, ja siellä istui kaksitoista nuopeata kirjailijaa odottaen, että Mihail Aleksandrovits saapuisi kokoukseen. Massolitin hallituksen huoneessa tuoleilla, pöydillä ja jopa kahdella ikkunalaudallakin istuvat kirjailijat kärsivät kovasti painostavasta säästä ja tunkkaisuudesta. Henkäystäkään raikasta ilmaa ei tullut huoneeseen, vaikka ikkunat olivat avoinna. Moskova huokui hellettä, jonka asfaltti oli päivän mittaan säilönyt itseensä, ja oli selvää, ettei yökään toisi helpotusta. Tädin talon kellarikerroksesta, jossa oli ravintolan keittiö, tuli sipulin hajua, ja kaikkia janotti, hermostut-
ti ja suututti. Kaunokirjailija Beskudnikov - hiljainen, hyvin pukeutunut mies,
jolla oli tarkkaavaiset ja samalla poissaolevat silmät — otti kellon esiin. Osoitin ryömi yhtätoista kohti. Beskudnikov näpäytti sormellaan numerotaulua ja näytti sitä naapurilleen, runoilija Dvubratskille, joka istui pöydällä ja heilutteli ikävissään jalkojaan, joissa oli keltaiset kumipohjäiset puolikengät. — Voi nyt kuitenkin, Dvubratski murahti. — Kaveri on kai juuttunut Kljazmaan, huomautti tummalla äänellä Nastasja Lukinisna Nepremenova, orpo moskovalainen kauppiaantytär, josta oli tullut kirjailijatar. Hän sepitti meritaisteluaiheisia kertomuksia salanimellä »Perämies Georges». — Kyllä minäkin istuisin tällä hetkellä mieluummin parvekkeella
ja joisin teetä kuin kiehuisin tässä kattilassa, sanoi suosittujen sketsien
tekijä Zagrivov rohkeasti. — Eikö kokouksen pitänyt alkaa jo kymmeneltä? — Kyllä Kljazmassa onkin nyt mukavaa, härnäsi Perämies Georges läsnäolijoita tietäen, että kirjailijain huvilakylä Perelygino oli Kljazmassa ja että se yleensäkin oli arka paikka. — Satakieletkin siellä varmaan jo laulavat. Minun on aina jotenkin helpompi työskennellä
maaseudulla, varsinkin keväällä. — Kolme vuotta olen säästänyt rahaa voidakseni lähettää Basedowin taudista kärsivän vaimoni siihen paratiisiin, mutta ei vain kuulu vielä mitään, sanoi myrkyllisesti ja katkerasti novellisti Jeronim Poprihin. — Se riippuu siitä, ketä onnistaa, jyrisi kriitikko Ababkov ikkunalaudalta. Perämies Georgesin pieniin silmiin syttyi hilpeys. Kontra-alttoaan
pehmentäen hän sanoi:
- E i pidä olla kateellinen, toverit. Huviloita on vain kaksikymmentäviisi ja seitsemän on vielä rakenteilla, mutta meitä Massolitin jäseniä on kolmetuhatta. — 3 111 henkeä, täsmensi joku nurkasta. — Siinä näette, jatkoi Perämies. — Mitä tehdä? Luonnollista on, että huviloita ovat saaneet lahjakkaimmat meistä... -Kenraalit! sekaantui skenaristi Gluharjov päätä pahkaa kiistaan. Beskudnikov haukotteli teennäisesti ja poistui huoneesta. — Hänellä on yksinään viisi huonetta Perelyginossa, sanoi Gluharjov hänen jälkeensä. — Lavrovits asuu yksinään kuudessa huoneessa! huusi Deniskin, -
ja ruokasali on vuorattu tammipaneelilla! — Nyt ei ole siitä kysymys, vaan siitä että kello on puoli kaksitoista, jyrisi Ababkov. Joukko alkoi kohista, kapinan tapainen oli kypsymässä. Alettiin
soitella vihattavaan Perelyginoon. Soitto meni väärään numeroon,
Lavrovitsille, ja saatiin tietää Lavrovitsin menneen joelle, mikä ilmoitus hämmensi kaikki täysin. Umpimähkään soitettiin kaunokirjallisuuden komissioon, alanumeroon 930, mutta siellä ei tietenkään ollut ketään. — Kyllä hän olisi voinut soittaa! huusivat Deniskin, Gluharjov ja
Kvant. Mutta turhaan he huusivat, eihän Mihail Aleksandrovits saattanut
soittaa enää minnekään. Kaukana Gribojedovilta, valtavassa tuhatkynttiläisten lamppujen valaisemassa salissa, lojui kolmella sinkkipöydällä se mikä vielä äsken oli ollut Mihail Aleksandrovits. Ensimmäisellä pöydällä oli alaston, maksoittuneen veren peittämä ruumis käsi katkenneena ja rintakehä murskaantuneena, toisella pöydällä pää, jonka etuhampaat olivat irtaantuneet ja avoimet silmät samenneet, niin ettei räikeä valokaan niitä enää säikyttänyt, ja kolmannella kasa veren tahrimia riepuja. Päättömän ruumiin vieressä seisoi oikeuslääketieteen professori,
patologi-anatomi ja tämän prosektori, rikosetsivä ja sairaan vaimonsa luota puhelimitse kutsuttu Massolitin varapuheenjohtaja, kirjailija Eldybin. Auto oli hakenut Zeldybinin, ja ensiksi etsivät olivat vieneet hänet
(tämä tapahtui puolenyön tienoissa) surmansa saaneen asuntoon. Vainajan kaikki paperit oli sinetöity, ja sitten ajettiin ruumishuoneelle. Nyt vainajan jäännösten ääressä seisovat jo neuvottelivat, miten
olisi parasta menetellä: ommellako irtileikkautunut pää takaisin ruumiiseen vai asettaa ruumis sellaisenaan Gribojedovin saliin näytteille ja peittää se vain mustalla kankaalla leukaan saakka P Niin, Mihail Aleksandrovits ei todellakaan voinut soittaa minnekään; Deniskin, Gluharjov, Kvant ja Beskudnikov ärhentelivät ja huusivat aivan turhaan. Tasan puolen yön aikaan kaikki kaksitoista kirjailijaa poistuivat yläkerrasta ja laskeutuivat ravintolaan. Siellä he
taas itsekseen sadattelivat Mihail Aleksandrovitsia, sillä kaikki terassin pöydät olivat tietenkin jo varatut ja heidän oli pakko illastaa noissa hienoissa mutta tukahduttavan kuumissa saleissa. Ja tasan puolen yön aikaan toisessa niistä jokin romahti, helähti, hajosi ja lähti vierimään. Ja samanaikaisesti hento miehenääni ulvahti epätoivoisesti musiikin tahtiin: »Hallelujaa!» Ne olivat kuuluisan Gribojedov-jazzin alkutahdit. Hikihöyryjen ympäröimät kasvot
ikään kuin valkenivat, kattoon maalatut hevoset näyttivät heräävän
eloon, lamput tuntuivat loistavan kirkkaammin, ja äkkiä molemmat
salit ja niiden jälkeen myös terassi lähti tanssiin, ikään kuin asiakkaat
olisivat vapautuneet kahleista. Gluharjov tanssi runoilijatar Tamara Polumesjatsin kanssa, Kvant
tanssi, romaanikirjailija Zukopov tanssi jonkun keltapukuisen filmitähden kanssa. Edelleen tanssivat Dragunski, Tserdaktsi, pikkuinen Deniskin daaminaan jättiläismäinen Perämies Georges, ja viehättävä naisarkkitehti Semeikina-Gall tanssi valkohousuisen tuntemattoman lujassa syleilyssä. Siinä tanssivat oman talon väki ja kutsuvieraat,
moskovalaiset ja muualta tulleet, kirjailija Johann Kronstadtista sekä
joku Vitja Kuftik Rostovista, lienee ollut ohjaaja, jonka koko poskea
peitti sinipunainen partasieni. Siinä tanssivat Massolitin runousosaston huomattavimmat edustajat, toisin sanoen Pavianov, Bogohulski, Sladki, Spitskin ja Adelfina Buzdjak, siinä tanssivat ammatiltaan tuntemattomat pystytukkaiset nuorukaiset paksuin olkatoppauksin,
siinä tanssi joku hyvin vanha mies, jonka parrasta työntyi esiin vihreän ruoholaukan korsi, ja hänen kanssaan laiha aneeminen neito, jolla oli yllään appelsiininkeltainen rypistynyt silkkipuku. Hikeä valuen tarjoilijat kannattelivat päitten päällä huuruisia
olutkolpakoita ja huusivat käheästi ja kiukkuisesti: »Suokaa anteeksi, kansalainen!» Jossain komensi ääni vahvistimeen: »Yksi jauhelihapihvi! Kaksi häränleikettä!» Hento ääni ei enää laulanut vaan ulvoi: »Hallelujaa!» Jazz-orkesterin kultaisten lautasten räminä peitti
ajoittain kuuluvista astiain kolinan, joka aiheutui siitä, että astianpesijät lähettivät ruokailuvälineitä kaltevaa tasoa pitkin keittiöön. Sanalla sanoen, helvetti tuntui päässeen valloilleen. Puolen yön aikaan nähtiin helvetissä myös ilmestys. Verannalle
tuli mustasilmäinen komea mies, jolla oli tikarinterävä suippo parta ja frakki. Ylväin katsein hän tarkasteli valtakuntaansa. Mystikot kertoivat, että oli ollut aika, jolloin tämä mies ei ollut kantanut frakkia vaan leveää nahkavyötä jonka alta oli pistänyt esiin pistoolinperiä, jolloin hänen korpinmustia hiuksiaan oli sitonut heleänpunainen silkkiliina ja hän oli purjehtinut Karibianmerellä komentaen prikiä ja miehistöä. Silloin oli laivan mastossa liehunut haudanmusta lippu, jota koristi pääkallo. Mutta ei toki. Nuo imartelevat mystikot valehtelivat. Mitään Karibianmerta ei ole olemassakaan, ei myöskään hurjia merirosvoja, ei niitä takaa-ajavaa korvettia eikä aaltojen ylle leviävää tykinsavua. Mitään sellaista ei ole koskaan ollutkaan. On vain raihnas lehmus, valu-
rautainen ristikkoaita ja sen takana bulevardi. Jää uiskentelee kulhossaan, ja naapuripöydästä joku tuijottaa verestävin häränsilmin, ja
pelottaa, pelottaa niin. Oi jumalat, jumalat, antakaa minulle myrkkyä, myrkkyä. Ja äkkiä pöydän takaa pyrähti sana: »Berlioz!» Äkkiä jazz katkesi
ja hiljeni, kuin joku olisi täräyttänyt sitä nyrkillä. »Mitä, mitä, mitä?
Berlioz!» Alkoi kuulua huudahduksia, ihmiset ryntäsivät ylös pöydistä. Niin, Mihail Aleksandrovitsia koskevan kauhean viestin johdosta
vyöryi surun aalto yli koko ravintolan. Joku alkoi touhuta ja huutaa,
että oli heti paikalla ja siltä istumalta laadittava yhteinen sähke ja lähetettävä se viipymättä. Mutta millainen sähke ja mihin, sopii kysyä. Ja miksi? Minne tosiaan? Ja tarvitsiko sellaista sähkettä enää se, jonka murskaantunut takaraivo oli prosektorin kumihansikkaiden peittämissä käsissä ja jonka kaulaa professori pisteli käyrin neuloin? Hän oli kuollut eikä tarvinnut enää mitään sähkeitä. Kaikki oli lopussa, miksi enää rasittaa lennätinhenkilökuntaa! Niin, hän oli kuollut, mutta mehän olemme kuitenkin elossa! Niin, murheen aalto vyöryi yli ravintolan, mutta alkoi sitten laantua. Joku jo palasi pöytäänsä ja ensin salaa mutta sitten avoimesti otti votkaryypyn ja maistoi hiukan kyytipoikaa. Ja miksi oikeastaan cötelettes de volaille saisivat jäähtyä? Miten se saattoi Mihail
Aleksandrovitsia auttaa? Emmehän me auta häntä mitenkään sillä
että olemme nälissämme. Mehän olemme elossa! Luonnollisesti pianon kansi pantiin lukkoon, jazz-orkesteri hajaantui ja pari toimittajaa lähti toimituksiinsa kirjoittamaan nekrologeja. Sitten saatiin tietää, että Zeldybin oli palannut ruumishuoneelta. Hän asettui vainajan työhuoneeseen yläkertaan, ja samassa lähti
kiertämään huhu, että hänestä tulisikin Berliozin sijainen. Zeldybin
kutsui ravintolasta luokseen kaikki kaksitoista hallituksen jäsentä, ja
Berliozin työhuoneessa alkaneessa kokouksessa ryhdyttiin viipymättä pohtimaan kysymyksiä Gribojedovin pylvässalin koristamisesta Iit de parade -asuun, ruumiin siirtämisestä tuohon saliin, vainajan asettamisesta näytteille ja muusta tuohon surulliseen tapahtumaan liittyvästä. Ravintola sen sijaan alkoi elää tavallista yöelämäänsä, joka olisi jakunut sulkemisaikaan, toisin sanoen aamuneljään saakka, ellei olisi tapahtunut jotain täysin normaalista järjestyksestä poikkeavaa, joka tyrmistytti ravintolavieraita vielä paljon enemmän kuin tieto Berliozin kuolemasta. Ensiksi kohahtivat pika-ajurit, jotka päivystivät Gribojedovin talon portilla. Saattoi kuulla, kuinka muuan heistä kohottautui istuimeltaan ja huudahti:
— Huh! Katsokaapa tuota! Heti sen jälkeen valurautaisen ristikon luona tuikahti kynttilänliekki ja alkoi lähetä terassia. Pöytien ääressä istuvat kurkottivat toistensa yli nähdäkseen, miten kynttilänliekin kera ravintolaa kohti marssi valkoinen haamu. Sen lähestyessä säleikköä kaikki jähmettyivät pöytiensä ääreen sterletinpala haarukassa ja silmät selällään. Vahtimestari, joka juuri oli tullut ravintolan vaatenaulakolta pihalle tupakoimaan, tallasi savukkeen jalkansa alle ja oli jo menossa haamun
luo aikoen ilmeisesti estää sen pääsyn ravintolaan. Syystä tai toisesta
hän kuitenkin jätti sen tekemättä ja pysähtyi typerästi hymyillen. Niin haamu astui säleikön aukosta esteettömästi terassille. Silloin
vasta kaikki havaitsivat, ettei kyseessä ollutkaan mikään haamu vaan
Ivan Nikolajevits Bezdomnyi, kuuluisa runoilija. Hän oli avojaloin. Yllään hänellä oli repaleinen pitkä vaalea pusero, jonka rintamuksessa riippui hakaneulalla kiinnitettynä tuntematonta pyhimystä esittävä paperinen ikoni. Jalassaan hänellä oli
raidalliset valkoiset alushousut ja kädessään hän piti palavaa vihkikynttilää. Ivan Nikolajevitsin oikeassa poskessa oli tuore naarmu. Oli vaikea mitata sen hiljaisuuden syvyyttä, joka vallitsi kuistilla. Eräältä tarjoilijalta näkyi valuvan olut kallistuneesta tuopista lattialle. Runoilija kohotti kynttilän päänsä päälle ja sanoi äänekkäästi:
— Terve, ystävät! Sen jälkeen hän vilkaisi lähimmän ravintolapöydän alle ja huudahti murheisesti: - Ei, ei hän ole täälläkään! Kuului kaksi ääntä. Basso sanoi säälimättömästi:
— Selvä tapaus. Se on juoppohulluutta. Ja toinen, säikähtänyt naisenääni, virkkoi:
— Mutta kuinka miliisi on antanut hänen kulkea kadulla tuossa tilassa? Ivan Nikolajevits kuuli sen ja vastasi:
— Kaksi kertaa minut yritettiin pidättää, Skatertnyilla ja täällä
Bronnajalla, mutta minä hyppäsin aidan ylitse ja sain tämän naarmun poskeeni, näettehän! Sitten Ivan Nikolajevits kohotti jälleen kynttilää ja huusi:
— Veljeni kirjallisuudessa! (Hänen käheytynyt äänensä vahvistui ja
kävi kiihkeäksi.) Kuulkaa minua kaikki! Hän on näyttäytynyt! Ottakaa hänet kiinni viipymättä, muuten hän matkaansaattaa kuvaamattomia onnettomuuksia! — Mitä? Mitä? Mitä hän sanoi? Kuka on näyttäytynyt? kuului ääniä joka taholta. — Neuvonantaja! Ivan vastasi. — Ja tuo neuvonantaja murhasi juuri
Patriarkan lammilla Misa Berliozin. Tässä kohden sisäsalista tunki terassille lisää väkeä ja Ivanin kynttilän ympärillä seisova joukko alkoi tiivistyä. — Anteeksi mutta voisitteko sanoa täsmällisemmin, kuului Ivan
Nikolajevitsin korvan juuressa hiljainen ja kohtelias ääni. — Sanokaa,
kuinka hänet murhattiin! Kuka hänet murhasi? — Ulkomaalainen neuvonantaja, professori ja vakoilija, Ivan vastasi vilkuillen ympärilleen. — Ja mikä oli hänen nimensä? kysyttiin häneltä hiljaa korvan juuresta. — Niin, se nimi! Ivan huudahti vaikeroiden. — Kunpa tietäisinkin
hänen nimensä! En ehtinyt nähdä käyntikortissa olevaa nimeä. Muistan vain, että ensimmäinen kirjain oli W, se oli W-alkuinen nimi. Mikä ihme se oli? Ivan kyseli itseltään tarttuen kädellä otsaansa ja
alkoi äkkiä mutista: - We, We, We, Wa, Wo... Waschner? Wagner? Werner? Wegner? Winter? Ivanin hiukset suorastaan nousivat pystyyn ponnistuksesta. — Jos se oli Wulf! huudahti joku nainen surkeasti. Ivan ärtyi. — Hölmö! hän huudahti etsien katseellaan naista. - Miksi juuri
Wulf? Wulf ei ole syyllistynyt mihinkään! Wo, Wa... Ei, en minä nyt
muista sitä! Mutta kansalaiset, soittakaa heti paikalla miliisiin ja pyytäkää, että sieltä lähetettäisiin viisi konekiväärein varustettua moottoripyörää ottamaan professoria kiinni. Älkääkä unohtako sanoa, että hänellä on vielä kaksi seuralaista: joku pitkä ruudullinen mies, jonka nenälasit ovat säröillä, ja musta lihava kissa... Sillä välin minä tutkin koko Gribojedovin talon, vaistoan hänen olevan täällä. Ivan joutui levottomuuden valtaan, alkoi töniä ympärillään seisovia heilutellen kynttiläänsä ja tiputellen vahaa vaatteilleen sekä kurkistella pöytien alle. Silloin kuultiin sanottavan: »Kutsukaa lääkäri!» Ivanin eteen ilmestyivät jonkun ystävälliset, turpeat, sileiksi ajellut ja
hyvinvoivat kasvot, joita kehystivät sarvisankaiset lasit. — Toveri Bezdomnyi, nämä kasvot sanoivat juhlallisella äänellä. —
Rauhoittukaa! Te olette mennyt sekaisin päästänne meidän kaikkien
rakastaman Mihail Aleksandrovits, ei, Misa Berliozin kuoleman johdosta. Me kaikki ymmärrämme sen mainiosti. Te tarvitsette nyt lepoa. Toverit vievät teidät heti nukkumaan ja te unohdatte koko jutun... — Etkö sinä ymmärrä, että se professori on saatava kiinni? Ivan
keskeytti hänet irvistäen. — Tiehesi siitä tyhmyyksinesi! Idiootti! — Suokaa nyt anteeksi, toveri Bezdomnyi, kasvot vastasivat punastuen, perääntyen ja jo katuen, että olivatkin tulleet sekaantuneeksi asiaan. — Sinulle minä en ainakaan anna anteeksi! sanoi Ivan Nikolajevits
hiljainen viha äänessään. Kouristus vääristi hänen kasvonsa, hän siirsi nopeasti kynttilän oikeasta kädestä vasempaan, heilautti vapaaksi jäänyttä kättään vauhdikkaasti ja täräytti osaaottavia kasvoja korvalle. Silloin älyttiin käydä Ivania estämään, ja kaikki ryntäsivät hänen
kimppuunsa. Kynttilä sammui ja kasvoilta pudonneet silmälasit tallattiin silmänräpäyksessä murskaksi. Ivan päästi kaamean taisteluhuudon, joka kaikui bulevardille saakka uteliaita houkutellen, ja alkoi puolustautua. Pöydiltä putoilevat astiat helisivät ja naiset alkoivat
kirkua. Tarjoilijoiden sitoessa runoilijaa pyyhkeiden avulla prikin kapteeni puhutteli vahtimestaria vaatenaulakon luona. — Näitkö sinä, että hän oli alushoususillaan? merirosvo tiedusteli jäätävästi. — Mutta Artsibald Artsibaldovits, vastasi vahtimestari säikähtäneenä. — Pakkohan minun oli päästää hänet sisään, koska hän on Massolitin jäsen. — Mutta sinä näit, että hän oli alushoususillaan? merirosvo toisti. — Varjelkoon, vahtimestari mutisi punastuen, - mitä minä olisin
voinut tehdä? Ymmärränhän minä itsekin, että terassilla istui naisia... — Naiset eivät kuulu tähän mitenkään, naiset viis veisaavat koko
jutusta, mutta miliisi on asia erikseen. Ihminen voi esiintyä alusvaatteisillaan Moskovan kaduilla vain siinä tapauksessa että hän on miliisin vartioima ja matkalla miliisiasemalle. Ja jos sinä olet vahtimestari, sinun on tiedettävä, että tuollaisen ihmisen nähdessäsi sinun on
sekuntiakaan viivyttelemättä vihellettävä. Kuuletko? Kuuletko, mitä
verannalla tapahtuu? Hämillään oleva vahtimestari kuuli terassilta kantautuvan jytinän,
astioiden kilinän ja naisten huudot. — Mitä minun olisi sinulle tehtävä tämän johdosta? kysyi merirosvo. Vahtimestarin kasvot saivat lavantautisen värin ja hänen silmänsä
jopa kuuli aaltojen loiskeen reelingin takana. Vahtimestarin polvet
notkahtivat, mutta silloin merirosvo armahti häntä ja sammutti terävän katseensa. — Katsokin, Nikolai, että tämä oli viimeinen kerta! Meillä ei sellaisille vahtimestareille tyhjän päiten palkkaa makseta. Saat painua vaikka kirkon suntioksi. Tämän sanottuaan kapteeni määräsi täsmällisesti, selvästi ja nopeasti:
— Pantelei tänne baarin puolelta. Soittakaa miliisiin. Laatikaa pöytäkirja. Kutsukaa auto ja viekää tuo mielipuoli psykiatriselle klinikalle. Vihellä pilliin! hän vielä lisäsi. Neljännestunnin kuluttua näki äärimmäisen yllättynyt yleisö paitsi ravintolassa myös bulevardilla ja ravintolan puutarhaan päin antavissa talojen ikkunoissa, miten Pantelei, vahtimestari, miliisi, tarjoilija ja runoilija Rjuhin kantoivat Gribojedovin talosta nuken tavoin
kapaloidun nuoren miehen, joka viljalti kyyneliä vuodattaen syljeskeli koettaen osua nimenomaan Rjuhiniin ja huusi niin että koko bulevardi kaikui:
— Roisto! Roisto! Kuorma-auton kuljettaja käynnisti moottorin häijy ilme kasvoillaan. Vieressä pika-ajuri yllytti hevostaan lyöden sitä sireeninvärisillä ohjaksilla lautasille ja huusi:
— Viedään hänet pika-ajurilla! Minä kyllä veisin hänet psykiatriselle klinikalle! Ympärillä kohisi väkijoukko pohdiskellen tätä ennennäkemätöntä
tapausta. Sanalla sanoen oli syntynyt iljettävä, löyhkäävä, viekoitteleva, sikamainen skandaali, joka päättyi vasta sitten kun kuorma-auto vei onnettoman Ivan Nikolajevitsin, miliisin, Pantelein ja Rjuhinin ulos Gribojedovin talon portista.",book
"Hänen
sydämensä hakkaa ja ääni värisee jännityksestä. Puhelimeen vastaa mies. Miehen ääni kuulostaa kiltiltä. Puhelun jälkeen Kaisu sanoo iloisena:
— Sain työpaikan heti. Äiti ei vaikuta iloiselta. Hän ajattelee, että Kaisu teki päätöksen liian
hätäisesti. Äiti yrittää saada Kaisun jäämään kotiin. — Omassakin kaupassa olisi töitä, äiti huokaisee. Kaisu ei muuta mieltään. Hän täyttää pian kaksikymmentä. Hän on
päättänyt lähteä pois kotoa ja töihin Ruutinojan kauppaan. — Minä tulen kyllä käymään kotona, Kaisu lohduttaa äitiä. Aamulla Kaisu pakkaa laukkuaan. Äiti tuo Kaisulle pinkan lakanoita. Ne ovat kauneimmat lakanat, jotka äidillä on. — Ei nuo mahdu mukaan, Kaisu vastustelee. — Ota isän vanha matkalaukku, äiti suostuttelee. Kaisu ottaa lakanat äidin mieliksi. Hän pakkaa ne isän laukkuun. — Käyn isän haudalla matkan varrella, Kaisu lupaa. Äiti jää katsomaan ikkunasta, kun tytär lähtee pois kotoa. Kaisu menee hautausmaan kautta. Hän kävelee hiekkakäytävää pitkin
isän haudalle. Isän hautakivi on vinossa. Kaisu etsii työkaluja, jotta voisi
suoristaa sen. Kaisu lainaa haudankaivajalta rautakangen ja lapion. Kivi on painava,
mutta Kaisu saa sen suoraksi. — Minä tunnen sinut, haudankaivaja sanoo. — Sinä olet se tyttö, joka voitti Vähäsen Mannen. Sitä se Manne ei kestänyt, vaan tappoi itsensä. Kaisua alkaa itkettää. Hän kävelee nopeasti pois hautausmaalta. Linja-autossa Kaisua itkettää yhä. Hän katsoo ikkunasta ohikiitävää
metsää. Se oli tapahtunut kouluaikana. Kaisu oli mennyt tyttöjen kanssa
urheilukentälle. Miehet olivat työntäneet kuulaa. Vähäsen Manne oli ollut
kylän paras, piirin mestari. Kaisu oli halunnut kokeilla. Hän oli ottanut kuulan ja työntänyt sen
kevyesti pidemmälle kuin Manne. Tytöt olivat nauraneet Mannelle. Manne
ei ollut kestänyt sitä, että oli hävinnyt naiselle. Hän oli hirttänyt itsensä lähellä olevaan puuhun. Kaisu oli joutunut
nostamaan Mannen ruumiin puusta. Kukaan muu ei ollut jaksanut. Kaisu havahtuu muistoistaan. — Minulla on uusi elämä edessä. Olen jo aikuinen ihminen, hän
ajattelee. Takapenkillä istuvat miehet naureskelevat Kaisulle. Hän yrittää olla
välittämättä heistä. Linja-auto 
pysähtyy 
Ruutinojan 
kaupan 
eteen. Kauppa 
on
omakotitalon näköinen. Oven kummallakin puolella on pieni näyteikkuna. Seinistä on maali rapissut pois. Seinässä on kyltti: Ruutinojan Sekatavara! Kaupan ovi aukeaa ja portaille ilmestyy kaksi naista. Toinen naisista
huutaa Kaisulle: — Mitä sinä siinä tiellä seisot, tule tänne. Naisia naurattaa. He hypähtelevät ja liikkuvat portaissa kevyesti. Kaisun mielestä naiset ovat kuin perhosia. Naisten takaa tulee esiin mies. Hän kävelee käsi ojossa Kaisun luo ja sanoo:
— Päivää! Minä olen Ernest eli Erni. Me juttelimme puhelimessa. Mies kättelee Kaisua. Mies on Kaisua päätä lyhyempi. Hänen
käsivartensa ovat laihat kuin tikut
ja päällä on hassut-paita. Mies yrittää nostaa Kaisun laukkua maasta, mutta se on liian painava. — Onko siellä lyijyä sisällä? mies kysyy hölmistyneenä. — Lakanoota, Kaisu vastaa. Naiset riehaantuvat. — Lakanoota, lakanoota, he matkivat ja
kikattavat. Sitten toinen heistä sanoo tiukasti Kaisulle:
— Täällä ei puhuta noin! Täällä ei puhuta murretta! Erni esittelee naiset Kaisulle:
— Tässä on minun äiti ja sisar Vivien eli Viivi. — Oletko sinä edes käynyt kansakoulun loppuun,
Ernin äiti kysyy Kaisulta pilkallisesti. Kaisu suuttuu:
— Kävin minä keskikoulunkin loppuun. Erni yrittää rauhoitella:
— Äiti ja Viivi, menkää laittamaan kahvia. Kaisu ja Erni jäävät pihalle. Erni sanoo, että on hyvä, kun Kaisu tuli
auttamaan. Äiti ja Viivi ovat muuttamassa pois. Kauppa jää Ernille. Erni katsoo
Kaisua pyytävästi. Kaisun sydän heltyy. Hän pitää miehestä. Sisällä
kaupassa on sekaista ja epäsiistiä. Kärpäset pörräävät. Lattia on likainen kuin kanalassa. Kaisua inhottaa. Salista kuuluu
rouvan ja Viivin naurua. Erni läimäyttää oven kiinni. Erni ja Kaisu menevät kaupan läpi
keittiöön. Erni kaataa kahvia Kaisulle ja tarjoaa korvapuusteja. — Täällä on vähän siivotonta, Erni sanoo anteeksipyytävästi. Kaisu tuijottaa likaista hellaa. Hänen ajatuksensa ovat yhtä sekaisin
kuin tämä keittiö. Kaisun on ikävä äidin puhdasta keittiötä. Erni pyytää Kaisua jäämään. — Jos jään, minun pitää siivota täällä, Kaisu vastaa. Erni ja Kaisu juovat kahvia monta kupillista. Salissa Ernin äiti ja Viivi
juoksevat edestakaisin. He huutelevat toisilleen ja yrittävät pakata tavaroita. Kaisu 
näkee 
naiset 
ovenraosta. Kaisun 
mielestä 
touhu 
näyttää
sekasortoiselta. Rouva huutaa salista:
— Tyttö, tyttöö. Tule auttamaan pakkaamisessa. — Jaa kuka? Kaisu sanoo. Häntä harmittaa se, mitä rouva oli sanonut koulusta. Että Kaisu ei olisi
käynyt keskikoulua loppuun. Rouva närkästyy. Hän sanoo Ernille:
— Tuo tyttö on röyhkeä, näsäviisas. Harkitse tarkkaan, otatko hänet
töihin. — Minä olen harkinnut jo, sanoo Erni kovalla äänellä. Erni menee kaupan puolelle. Kaisu seuraa häntä. Hän katsoo Ernin
pieniä käsiä ja ajattelee Ernin ääntä, joka kuulostaa kiltiltä. — Taidan olla vähän hullu, jos jään tänne, Kaisu ajattelee. Erni katsoo Kaisua arasti ja sanoo:
— Jos jäät tänne, älä sano minua kauppiaaksi vaan Erniksi. — Hyvä on. Olkoon. Minä jään, Kaisu sanoo. Erni katsoo häntä niin kiitollisena, että Kaisu ei osaa sanoa enää
mitään. Kaisu aloittaa työt kaupassa. Kärpäset on ensin saatava pois. Hän kiinnittää kärpäspapereita kattoon. Rouva ja Viivi katsovat salin ovelta. — Onko sopivaa ripustaa kauppaan tuollaisia? rouva paheksuu. — Otan ne aamulla pois, Kaisu lupaa. Kaisu yrittää koko päivän olla niin kuin kunnollisen apulaisen pitää
olla. Illalla rouva käskee Kaisua:
— Nyt on iltateen aika. — Menen heti laittamaan, Kaisu lupaa. Erni, rouva, Viivi ja Kaisu istuvat teepöydän ääressä. Tunnelma on melkein rattoisa. — Me olemme suvaitsevaisia, kun syömme apulaisen kanssa samassa
pöydässä, rouva kehuu. Erni punastuu nolona. Kaisu hämmentyy. Viimein Kaisu saa sanotuksi:
— Minä korjaan astiat ja tiskaan. Sitten haluan purkaa tavarani. Missä
minun huoneeni on? — Sinun huoneesi! Hah! rouva ilkkuu. Erni sanoo nolona:
— Sinulle ei ole vielä huonetta. Huone ei ole vielä vapaa, kun äiti ja
Viivi asuvat yhä täällä. Sinun pitää nukkua keittiössä. — Tuossa noin, rouva sanoo ja osoittaa likaista patjaa nurkassa. — Hetki vain, Erni sanoo. Hän tuo Kaisulle täkin. Se on pölyinen,
mutta uusi ja hieno. Rouva ja Viivi vastustelevat. Heidän mielestään Kaisu ei tarvitse niin
hienoa täkkiä. Yöllä Kaisu ei saa unta. Patja on kuhmurainen, tyyny haisee pahalle. Rouva ja Viivi kulkevat huoneissa edestakaisin. Radio soi täysillä. Lopulta
Erni käskee hiljentämään radion. Kaisu vaipuu levottomaan uneen. Hän näkee pahaa unta. Siinä on
variksenpoikanen, jota hän yrittää hukuttaa. Kaisu herää. Hän kuulee
kummallista rahinaa. Yön valossa Kaisu näkee, että rouva penkoo salaa
hänen tavaroitaan. Rouva tulee lähelle, ja Kaisu tarttuu häntä nilkasta. Rouva kiljaisee niin, että Viivi ja Erni heräävät. He kiirehtivät paikalle
ja sytyttävät valon. — Päästä hänet, Erni käskee Kaisua. — Päästän, mutta lakanaani en päästä, Kaisu vastaa. Rouva pitää kädessään Kaisun lakanaa. Erni irrottaa sen väkisin. Rouva vain hihittelee muina miehinä. Erni käskee naiset pois keittiöstä ja kaataa vettä lasiin. Erni juo vettä
pienin kulauksin. Kaisun mielestä Erni näyttää vangilta raidallinen pyjama yllään. Kaisua alkaa naurattaa kovasti. Hän tunkee peittoa suuhunsa, ettei
talon väki kuule. Viimein hän nukahtaa syvään uneen. Aikaisin aamulla Kaisu menee
kauppaan ja sytyttää valon. Sokerilaatikosta ja leipähyllystä vilahtaa esiin
torakoita. Ne juoksevat nopeasti piiloon seinälistojen väliin. Kaisu kiljaisee
säikähdyksestä. Talon väki ryntää paikalle. Naiset vapisevat yöpaidoissaan,
ja Erni katsoo Kaisua syyttävästi. — Miten täällä voi olla tuommoisia elukoita, Kaisu kysyy. — Kaikki on mahdollista, rouva vastaa ylpeänä. Rouva ja Viivi
menevät takaisin nukkumaan. Kaisun herätyskello soi joka aamu kello kuusi. Hän pukeutuu nopeasti. Hän alkaa siivota keittiötä, ennen kuin Erni tulee sinne juomaan
kahvia. Erni tulee kello seitsemän. — Huomenta. Nukuitko hyvin, hän kysyy Kaisulta. Kaisu suuttuu. Rouva ja Viivi meluavat öisin. Kuka siinä metelissä voi nukkua? Kaisu
pamauttaa kaapin oven kiinni niin että astiat helisevät. — Tämä peli ei vetele! Miksi ne eivät muuta jo pois? Kaisu sanoo painavasti. — Muuttaminen ei ole äidille helppo asia, Erni puolustelee. — Minulle hän sanoi, että hän haluaa muuttaa huvilaan järven rantaan,
Kaisu tokaisee ja jatkaa:
— Minä en kestä Viiviä kaupassa. Viivi ei tee muuta kuin sotkee. — Taidat vain olla väsynyt, Erni sanoo surullisena. Kaisu katsoo Ernin murheellista naamaa. Hänen käy sääliksi Erniä. Hän sanoo Ernille ärtyneenä:
— Lähden taas taistelemaan likaa ja syöpäläisiä vastaan. — Kyllä se tästä, Erni sanoo vaikeasti. Illallisen jälkeen Erni lähtee tavallisesti huvilalle. Hän viettää siellä
illat rouvan ja Viivin kanssa. Päivät ja yöt kuluvat kaupassa. Tänä iltana
Kaisu haluaa nähdä huvilan. Hän lähtee Ernin mukaan. Koivujen välistä pilkottaa valkoinen talo. Kaisu nousee verannalle ja
katsoo järven yli. Maisema on kaunis. Kaisu aikoo mennä sisään. Rouva näkee Kaisun ovella. — Kengät pois! hän komentaa. Sitten hän sanoo ilkeästi:
— Ei tuollaiselta torakanmetsästäjältä voi vaatia kunnon käytöstä. Kaisu kääntyy ympäri ja syöksyy alas portaita. Hän kaatuu ja satuttaa
polvensa. Hän nousee kivusta huolimatta ja juoksee metsän kautta kotiin. Hän
sulloo vaatteensa matkalaukkuun. Sitten hän kävelee tielle laukku kädessä. Kaisu astelee pitkin maantien reunaa. Hän haluaa pois, takaisin kotiin. Hän
kuulee, että takaa lähestyy auto. Erni ajaa autolla Kaisun ohi. Hän jarruttaa
ja odottaa, että Kaisu ehtii auton luo. Kaisu kävelee auton ohi. Hän ei edes
vilkaise Erniin päin. Erni ajaa taas ohi ja hyppää ulos autosta tielle Kaisun
eteen. Kaisu suuttuu:
— Pois tieltä perkele! Anna ihmisten kulkea! -Kuuntele edes, Erni pyytää. Kaisu tyrkkää miehen syrjään ja sanoo:
— Painu siitä äitisi luo! Ernikin vihastuu. Hän tarttuu Kaisun laukkuun. Kaisun ote irtoaa, ja
laukku kierähtää ojaan. Kaisu hakee laukun ojasta. Hän kiroilee ja melkein potkaisee Erniä. Sitten Kaisu huomaa, että Erni melkein itkee. — Mennään autoon, niin ihmiset eivät kuule, Kaisu sanoo. Tiellä ei näy ketään. Erni nostaa laukun autoon. Laukku on niin
painava, että Ernin naama muuttuu punaiseksi. Kun laukku on autossa, hän
lähtee ajamaan kotiin. Kumpikaan ei puhu mitään. Aamulla Kaisu ja Erni ovat keittiössä. Erni lukitsee oven saliin. Rouva
ja Viivi kyyhöttävät hiljaa salissa. Erni ja Kaisu istuvat väsyneinä pöydän
ääressä. Matkalaukku seisoo keskellä lattiaa. Kaisu sanoo: — Torakat jäävät. Minä lähden Helsinkiiin. Älä mene, Erni pyytää. Hän tarttuu Kaisua kädestä ja sanoo:
— Äidin mieli on sairas. Äiti tahtoo pitää perheen yhdessä. Hän ei halua loukata sinua. Kaisu suuttuu:
— Kuinka pitkälle minun pitää ymmärtää? Laitan ruuan, katan pöydän
ja sanon «olkaa hyvä». Rouva ja Viivi eivät koskaan kiitä minua. He juovat kahvia pitkin
päivää,
ja illalla keittiö on kuin myrskyn jäljiltä. Ja minä siivoan sen. Erni istuu hölmön näköisenä. Hän ei tunnu ymmärtävän, mistä Kaisu
puhuu. Kaisu jatkaa:
— Minulle riittää nyt. Löydän työtä toisesta paikasta, missä minua
kohdellaan ihmisenä. — Vien sinut huomenna asemalle, Erni lupaa ja sanoo sitten hiljaa:
— Olisin minä sinua tarvinnut. Kaisun käy miestä vähän sääliksi. Hän sanoo kuitenkin:
— Laita lehteen uusi ilmoitus. Mutta älä lupaa apulaiselle omaa huonetta. Laita ilmoitukseen, että
täällä pitää nukkua keittiön lattialla ja tapella torakoita vastaan. Kaisu nousee vihaisena tuolista ja potkaisee lattialla seisovaa laukkua. Erni purskahtaa nauramaan. — Mikä nyt naurattaa? Sinä olet kummallinen. Kuin joku kakara, Kaisu riitelee. Erni nikottelee naurun seasta:
— Kun en muutakaan keksi. Tai keksin minä. Erni avaa salin oven ja sanoo salissa oleville naisille: — Te muutatte
sitten huomenna pois täältä. Kaisu näyttää ällistyneeltä. Häntä on loukattu ja kohdeltu huonosti. Ihmistä ei saa kohdella niin. Mutta sitten on Erni… Kaisu tekee päätöksen. Hän jää. Eräänä aamuna Kaisu luuttuu kaupan lattiaa. Äkkiä hän näkee
edessään kesäkengät. Kaisu katsoo ylös. Hän näkee vieraan naisen. Nainen
on melkein yhtä pitkä kuin hän itse. — Tulin hakemaan näkkileipää, nainen sanoo. Nainen hakee itse leipäpaketin hyllystä. Hän sanoo:
— Sinäkin olet uusi täällä. Se on mukavaa. Minun nimeni on Anna. Kaikki sanovat minua opettajan rouvaksi, mutta kutsu sinä Annaksi. — Kaisu nyökkää liikuttuneena. Tuntuu hyvältä, että kylässä on noin
suloinen ihminen. Kaisu pitää Annasta heti. Rouva ja Viivi ovat muuttaneet huvilaan. Viivi tulee silti kaupalle joka
toinen päivä. Hän matkustaa kaupunkiin linja-autolla. Hän palaa takaisin
illalla kädet täynnä paketteja. Hän näyttää tavaroita,
jotka hän on ostanut: vaatteita, verhoja ja maljakoita. Viivi jättää
Ernille ison laskun tavaroista. Erni tuskastuu. Huvilan rakentaminen on kallista. Ja velkaa on
ennestäänkin paljon. Viimein Kaisu saa kaupan järjestykseen. Hän näyttää kauppaa Ernille:
— Näin minä olen järjestänyt. Jauhojen paikka on täällä. Tässä ovat
paperipussit ja kahvi on tässä kahvimyllyn luona. Erni nyökyttelee hajamielisenä. Kaisun tekee mieli ravistella häntä. Eikö mies ymmärrä, miten suuren työn Kaisu on tehnyt? — Tämä on voitto liasta ja sotkusta. Ja ötököistä ja hajuista, Kaisu
sanoo. Erni näyttää surulliselta. Hän istuu pöydän ääreen. Pöydällä on kasa
laskuja. Hän tutkii niitä huolestuneena. Kaisu kalustaa kodin uudelleen. Hän järjestää kaiken kauniisti. Erni on
tyytyväinen. Sunnuntaina Erni kutsuu rouvan ja Viivin kylään. Hän haluaa näyttää
heille uudenlaisen kotinsa. Erni hakee naiset huvilalta autolla ja vie heidät katsomaan salia. Sali
näyttää tyhjältä mutta siistiltä. Rouva ja Viivi ovat vieneet parhaat
huonekalut huvilalle. Naiset seisovat ovella kummallisen näköisinä. Kumpikaan ei sano mitään. Ilmassa leijuu paistin tuoksu. Kaisu on laittanut
hyvää ruokaa, ja Erni on tuonut kukkia pöytään. Ruokapöydässä Viivi
sanoo Ernille kuin riitaa haastaen:
— Sinäkin olet näköjään hankkinut uuden hellan. — Sama vanha hella se on. Kaisu vain on pessyt sen, Erni vastaa. Viivi kertoo, että huvilan lähelle rakennetaan useita mökkejä. Hän
valittaa, että siitä lähtee kamala meteli. — Minä myyn niille rakennustarvikkeita, Erni sanoo. — Ja rikastut sillä, rouva toteaa väliin. Viivi jatkaa valittamista:
— Meillä on vääränväriset verhot. Menen kaupunkiin ostamaan uudet. — Eikö omasta kaupasta löytyisi, Erni erehtyy sanomaan. Naiset lopettavat syömisen. He katsovat toisiaan ja purskahtavat
nauruun. Heille eivät Ernin verhot kelpaa. Kaisua suututtaa. Hän menee
takarappusille, ettei sanoisi mitään sopimatonta. Työt kaupassa sujuvat hyvin, kun rouva ja Viivi asuvat muualla. Kaisu ja Erni viihtyvät keskenään. He yrittävät keksiä, mitä uusia
tavaroita he voisivat myydä kaupassa. — Saunankiukaita kesämökeille, Kaisu keksii. Välillä kaikki tuntuu Kaisun mielessä toivottamalta. Kauppa on
hiljentynyt. Monet ovat muuttaneet Ruutinojan kylästä muualle. Miten hän
ja Erni selviävät? Erni on ottanut paljon lainaa, että saa Viivin velat
maksettua. Eräänä päivänä kylästä ajaa mies hevoskärryillä. — Ostatko viljaa? Myyn kaiken, siemenetkin, hän sanoo Ernille. — Etkö kylvä sitä ensi vuodeksi? Erni kysyy. — Muutan perheen kanssa Ruotsiin. Ei muukaan auta. Maanviljely ei kannata. Muuta työtä ei ole, mies sanoo synkkänä. Erni katsoo miehen perään surullisena. — Kaikki lähtevät Ruotsiin, hän huokaisee. Illalla Kaisu menee saunaan. Saunassa palaa vain pieni kynttilä. Sen
valossa Kaisu näkee,
että Erni pujahtaa sisään. Hän nousee lauteille Kaisun viereen. He
pesevät toistensa selän. Kaisu sanoo:
— Sinä häviät tässä kaupassa. Olet paljon pienempi kuin minä. — Pese etupuoleltakin, niin ollaan sujut, Erni vastaa. Yöllä Kaisu
herää. Hän näkee Ernin ovella. Erni ei sano mitään, katsoo vain. Kaisu
kääntää kylkeä ja nukahtaa uudestaan. Erni tulee Kaisun ovelle monena yönä. Viimein Kaisu sanoo:
— Tule tänne viereen sieltä palelemasta. -En minä palele, Erni sanoo. Silti hän tulee Kaisun peiton alle. Ja tulee
siitä lähtien joka yö. Erni haluaisi naimisiin Kaisun kanssa, tai ainakin kihloihin. Kaisu
sanoo ei. Ja ei, monta kertaa. Sitten hän muistaa äitinsä. Pitäisikö äidille kertoa
Ernistä? Ehkä myöhemmin. Äiti ei antaisi heidän seurustella avoparina. Onko heillä oikea suhde? — Kyllä minä Erniä ihailen, Kaisu ajattelee. Hänellä on hyvä mieli. Kun
hän laittaa aamulla Ernille aamiaista, hänen tekee mieli laulaa. Eräänä päivänä Erni sanoo Kaisulle:
— Minulla on sinulle iloinen uutinen. Saat Viivin apulaiseksi. Pääset
sinäkin vähemmällä työllä. Kaisua harmittaa. — Eihän Viivi tee muuta kuin sotkee. Ei, ei tänne nyt, kun olen saanut
kaupan järjestykseen, Kaisu sanoo. — Viivin olisi hyvä tehdä jotakin, Erni sanoo. Kaisu järjestelee kaappeja. Hän yrittää rauhoittua. Hän ei halua tehdä
työtä Viivin kanssa. Hän sanoo Ernille:
— Jos otat Viivin, minä lähden. — Erni suuttuu. Hän menee ulos ja pamauttaa oven kiinni. Kaisu arvaa
miehen ajatukset. Erni ajattelee, että aina tuo ihminen on lähtemässä. Illalla Erni tulee Kaisun huoneeseen. Hän avaa ikkunan ja polttaa
monta tupakkaa. Viimein hän sanoo Kaisulle:
— Luuletko, että Viivi voisi mennä töihin kemikaalikauppaan? — Se voisi kiinnostaa häntä, Kaisu vastaa. Erni sanoo:
— 
Minä 
menen 
puhumaan 
Lampiselle 
kirkonkylän
kemikaalikauppaan. Lampisen apulainen on lähtenyt Ruotsiin. Erni tumppaa tupakkansa. Heillä on taas hyvä olla yhdessä. Opettajan rouva Anna tulee kauppaan katsomaan lastenvaatteita. Annalla on jo kaksi lasta, kolmas on tulossa. Anna katselee lastenvaatteita ja huokaisee. Sitten Annaa alkaa itkettää. — Jos haluat, voin tilata parempia lastenvaatteita, Kaisu lupaa. Annaa alkaa itkettää:
— Ei tarvitse. Minulla ei ole rahaa. Kaisu tietää, että Annan mies huolehtii perheen raha-asioista. Annalla
ei ole rahaa käytössään. Sitten Anna pyyhkii silmänsä. — Kyllä Jumala huolehtii omistaan, hän sanoo reippaammin. Kaisulle
tulee kiusaantunut olo. Anna on kovin uskovainen. Äkkiä Anna tokaisee:
—   Sinulla ja kauppiaalla on suhde. Teidän pitäisi mennä vihille. Kaisu hämmentyy. —   Mitä varten, hän kysyy. —  Te elätte synnissä, Anna vastaa. Anna pyytää paperia ja kynää. Hän kirjoittaa jotakin ja antaa lapun
Kaisulle. Sitten hän menee pois. Kaisu lukee paperista: JOS VEHNÄNJYVÄ EI PUTOA MAAHAN JA KUOLE, SE EI VOI
TUOTTAA HEDELMÄÄ. Mitä ihmettä teksti tarkoittaa? Parin päivän kuluttua Anna tulee uudestaan kauppaan. Anna näyttää
kalpealta ja heikolta. Kaisu halaa Annaa. — Mennään keittiöön juomaan kahvia, Kaisu sanoo. — Luitko sinä sen minun lappuni? Anna kysyy. Kaisu nyökkää. Hän sanoo:
— Luin minä sen. En ymmärtänyt sitä. Anna selittää Kaisulle kirjoituksen. Teksti tarkoittaa, että ihmisen ei
pidä olla itsekäs. On syntiä vihata toisia. Annan mielestä Kaisun pitää antaa
rouvalle ja Viiville anteeksi. Hänen pitää myös mennä Ernin kanssa
naimisiin. Anna pyytää, että Kaisu rukoilisi Jumalalta apua. Kun Anna on lähdössä kotiin, Kaisu antaa hänelle pehmeän huovan. — Tämä on vauvalle, hän sanoo. Seuraavana päivänä ambulanssi ajaa koululle. Anna viedään
sairaalaan. Vauva syntyy liian aikaisin ja Anna joutuu leikkaukseen. Lapsi
jää henkiin, mutta Anna kuolee leikkauspöydälle. -Menetkö hautajaisiin? Erni kysyy Kaisulta. Kaisu itkee ja pudistaa päätään. Kaisu suree Annaa monta päivää. Hautajaispäivänä hän menee
varastoon. Hän tekee lujasti työtä,
että unohtaisi tuskansa. Kuolema tulee toisen kerran lähelle Kaisua. Puhelin soi. Kaisun veli
Eero soittaa. Eero sanoo Kaisulle, että heidän äitinsä on kuollut. Kaisu
laskee kuulokkeen ja menee huoneeseensa. Kaisu istuu huoneessaan. Erni tulee hänen luokseen ja yrittää ottaa
kädestä. Kaisu vetää kätensä pois. — Olen minäkin jotakin kokenut. Minulta on kuollut isä. Eikä siitä ole
pitkä aika, Erni sanoo. Kaisu ei sano mitään. Ei edes katso Erniä. Kaisu ajattelee, että elämä
on kohtuutonta. Ensin kuolee ystävä ja sitten äiti. Illalla Kaisu tulee ulos huoneestaan. Hän ei sano mitään. Hän menee takahuoneeseen ja alkaa kaataa jauhoja paperipusseihin. Kello on kolme yöllä,
kun hän viimein lopettaa. Erni odottaa keittiössä. Kaisun käytös
pelottaa Erniä. Erni sanoo, että Kaisun
pitäisi jo mennä nukkumaan. Sen sijaan Kaisu alkaa siivota kaappeja
raivokkaasti. Hän tyhjentää ja pesee hyllyt ja järjestää tavarat uudestaan. Kaisu matkustaa äidin hautajaisiin. Hautajaisten jälkeen Kaisu ja Erni
istuvat juttelemassa. Kaisu suree yhä äitiään. Hän sanoo:
— Minulle sattui jotain ihmeellistä, kun seisoin äidin haudalla. Muistin
äidin ilmielävänä. Hän seisoi ikkunassa ja katsoi, kun lähdin kotoa
Ruutinojalle. Siinä haudalla minä olin onnellinen siitä muistosta. Erni nyökkää hiljaa ja kertoo Kaisulle salaisuuden. Ernin äiti varastaa
tavaroita. Hän on sillä tavalla sairas, että hänen on pakko ottaa tavaroita. Sitä ei
ole kerrottu kenellekään aikaisemmin. Kaisu on hyvillään. Hänestä tuntuu, että nyt he ovat tosi ystäviä. He
tietävät toisistaan asioita, joita muut eivät tiedä. Eräänä iltana Erni kosii Kaisua. Tällä kertaa Kaisu suostuu. Hän ottaa
Ernistä kiinni ja tempaa miehen syliinsä istumaan. Erni vastustelee:
— Sinun kuuluisi istua minun sylissäni. Sitten Erni sanoo hiljaa:
— On vaikeaa olla näin pieni mies. — Tai iso ja lihava nainen, Kaisu nauraa. Kuu paistaa yötaivaalla. — Meillä on juhlavalaistus, Kaisu sanoo. Häät sujuvat ilman suuria menoja ja elkeitä. Erni sanoo, että hän
rakastaa ja kunnioittaa Kaisua. Kaisu sanoo, että hän rakastaa Erniä ja
tuntee lisäksi hellyyttä. Siinä on riittävästi tunnetta yhtä avioliittoa kohti. Kevätilmat lämpenevät. Kaisu on käynyt kotona. Äidin omaisuus on
jaettu Kaisun ja hänen veljiensä
Eeron ja Laurin kesken. Kaisu tuo mukanaan kissanpennun. Kylän miehet ovat ottaneet tavaksi tulla kauppaan tupakalle ja
juomaan kaljaa. Kaisua harmittaa. Hän ottaa seinältä kyltin, jossa lukee: TUPAKOINTI KIELLETTY Hän vie kyltin miesporukan eteen:
— Sopii lukea siitä! — Kuka kieltää, eräs miehistä kysyy. — Minä, Kaisu vastaa. Miehet nauravat. Akkojen puheesta ei kannata välittää. Kaisu suuttuu. Hän tarttuu yhtä ukkoa rinnuksista, kantaa ovelle ja heittää ulos. Ernikin on kova tupakkamies. Hän nousee polttamaan myös yöllä. — Minä en nykyisin siedä tupakansavua, Kaisu ilmoittaa. Erni kysyy:
— Oletko sinä raskaana? Kaisu ponnahtaa istumaan. — Niin tietysti! Sitähän se on. Taidan minä ollakin, hän tajuaa. Erni hymyilee iloisena. Kaisu sanoo, että sitä ei saa kertoa
kenellekään. — Äiti kyllä ilahtuisi, Erni tuumii. Siihen Kaisu ei sano mitään. Eräänä kesäpäivänä joukko poikia ajaa mopoilla kaupan eteen. He
haluavat ostaa tupakkaa. —   Sitä myrkkyä ei alaikäisille myydä, Kaisu tokaisee pojille. Pojat alkavat haastaa riitaa. He osoittavat kylän vanhoja ukkoja, jotka
istuvat kaupan nurkassa: —   Myythän sä noille kääkillekin! Ukot jähmettyvät paikoilleen. Kaisun sydän jyskyttää ja kämmenet
hikoilevat. Äkkiä yhden pojan kädessä välähtää. Hänellä on kädessä
puukko. — Tässä on tuliaisia Ruotsista. Anna röökit tänne. Joka ikinen aski!
poika uhoaa. Kaisun silmissä pimenee. Hän tempaisee pojan käsilleen ja heittää
kaupan portailta sireenipensaaseen. Muut pojat pakenevat mopoillaan. — Paras kun ette sano mitään, Kaisu käskee nurkassa istuvia ukkoja. Pian kaupan pihaan ajaa auto. Sieltä saapuu puukkopoika äitinsä
kanssa. — Näinkö täällä kohdellaan asiakkaita, nainen sanoo ja näyttää
Kaisulle pojan kättä. Siinä on verinen naarmu. — Poikasi heilutti täällä puukkoa, Kaisu puolustautuu. Nainen ei usko Kaisua. Poika seisoo paikallaan hiljaa. Nainen tutkii poikansa taskut. Taskuista löytyy tupakoita ja muuta
tavaraa. Puukko putoaa kaupan lattialle. Nainen nostaa sen ja antaa takaisin
pojalle. Nainen on tyrmistynyt, mutta ei puukon takia. Pojan taskusta löytyy kondomi. Poika katsoo lattiaan korvat punaisena. Kaisu sanoo:
— Älkää välittäkö. Joka pojan taskussa on tuollainen. Se yksi ja sama
vuosikausia. Äiti lähtee nolona poikansa kanssa. Samana iltana kauppaan tulee toinen nainen. Hän haluaa ostaa
maitokannun. Kaisu kiipeää tikkaille ottamaan kannun ylähyllyltä. — Älä ota sitä vaan se viereinen, nainen käskee. Kaisu kurkottaa kannua. Äkkiä hän astuu harhaan ja putoaa tikkailta
maahan. Hän satuttaa vatsansa. Kannuun tulee kuhmu. Nainen sanoo Kaisulle:
— Anna sittenkin se toinen. Erni ajaa pihaan pakettiautolla. Autossa on tavaraa myytäväksi. He
purkavat kuorman Kaisun kanssa. — Sinä näytät kalpealta. Oliko sinulla raskas päivä? Erni sanoo
vaimolleen. — Sellainen tavallinen, Kaisu vastaa. Kotona Kaisulle tulee paha olo. Päätä huimaa ja jalkoja pitkin virtaa
jotakin. Kaisu katsoo alas. Lattialla on verta. Veren seassa näkyy möykky. Se on sikiö, Kaisun
syntymätön lapsi. Sikiö värisee hetken. Sitten se on liikkumatta. Äkkiä
kissa hyökkää jostain verisen möykyn kimppuun. Riivatun katti! Erni potkaisee kissaa. Hän yrittää kuoria kalvoa
möykyn ympäriltä. Hän itkee ääneen. Kaisu sieppaa möykyn Erniltä. Hän vie sen rikkalapiolla ulos ja hautaa
sen. Sen jälkeen Kaisu menee saunaan. Hän pesee itsensä puhtaaksi ja
laittaa siteen. Sitten hän menee sänkyyn. Erni tulee sänkyyn Kaisun viereen. — Lapsi kuoli, koska sillä on pieni
ja heikko isä. Koulussakin minua haukuttiin hiirulaiseksi, Erni itkee. — Älä puhu hölmöjä. Minä putosin, siksi se tapahtui, Kaisu sanoo
tiukasti. Kumpikaan ei nuku koko yönä. Kummankin mieli on synkkä kuin
keskiyö. Aamulla Kaisu avaa kaupan. Hän palvelee asiakkaita niin kuin aina. Kylän ukot vitsailevat: — Taidat olla pieniin päin, kun olet niin kalpea. Kaisu iskee jauhopussin pöydälle niin kovaa, että jauhot leviävät
ympäriinsä. Erni tulee siivoamaan sotkun. Vasta illalla Kaisu saa surunsa itketyksi. Auto pysähtyy Ruutinojan kaupan eteen. Viivi astuu ulos autosta. —
Yllätys, yllätys! Viivi nauraa. Hänellä on nyt ajokortti ja uusi auto. Viivin elämä muuttuu liikkuvaksi. Hän ajelee autolla kaupunkiin
melkein joka päivä. Viivi kertoo Kaisulle, että hän seurustelee. Hänen miesystävänsä on
pianisti. Rouva istuu päivät pitkät huvilassa katselemassa kuvalehtiä. Hän ei
enää touhua niin kuin ennen. Ernin mielestä rouva näyttää sairaalta. Eräänä iltana Erni juoksee huvilalta ja halaa Kaisua. — Viivi odottaa vauvaa, hän iloitsee. Erni on täynnä intoa. Pianisti on jättänyt Viivin, ja Erni saa olla
lapselle isä. Hän tilaa lapselle leikkimökin ja muutakin, mitä Viivi haluaa. Kaisu ei ole innoissaan. — Ennen sinä olit iloinen. Nyt sinusta on tullut synkkä. Käveletkin
raskaasti, Erni sanoo. — Taidan olla liian paksu perhoseksi, Kaisu vastaa. Kun Viivin vauva syntyy, Kaisu tekee lahjaksi paketin. Hän ompelee
sideharsosta vaippoja. Hän antaa myös pehmeän huovan, samanlaisen kuin
Annalle. — Huovan väri on vähän laimea, Viivi valittaa, kun näkee huovan. Niinä päivinä Kaisun elämässä moni asia tuntuu menevän vinoon. Jauholaatikon alta löytyy taas torakoita. Kissa sairastuu, ja Kaisu joutuu
lopettamaan sen. Posti tuo lisää laskuja. Erni istuu kirjoituspöydän ääressä. Hän näyttää epätoivoiselta. Hän
yrittää selvittää laskuja. Kaisu ottaa laskupinon käteensä. Viivin laskuja
taas! — Minä vien nämä Viiville. Saa maksaa ne itse! Kaisu puuskahtaa. Kaisu juoksee huvilalle. Hän avaa vihaisena salin oven. Rouva ja Viivi
katsovat häneen. Viivin lapsi, Elise, makaa huovan päällä ja hymyilee Kaisulle. Kaisu
ojentaa laskut Viiville ja sanoo:
— Nämä sinun laskusi on osoitettu Ernin nimissä meille. Meillä ei ole
niihin varaa. Voit maksaa ne itse! Viivi antaa laskut rouvalle, ja rouva antaa ne takaisin Viiville. Naisten
kasvot muuttuvat ensin punaisiksi ja sitten valkoisiksi. He eivät löydä ensin
sanoja, vaan änkyttävät hassusti. Sitten rouva saa sanotuksi:
— Sinä sanot, että teillä ei ole varaa? Kenellä teillä? Et sinä kuulu
perheeseen! Mitä sinä muka olet tuonut tähän liikeyritykseen? — Tämän! Kaisu sanoo ja nostaa nyrkkinsä uhkaavasti Viivin
kasvojen eteen. — Näillä käsillä olen raatanut ja tehnyt sikalasta ihmisten asunnon! Kaisu palaa huvilalta kotiin Ernin luo. Hän istuu miehensä viereen ja
kysyy vakavana: — Mitä minä merkitsen sinulle ja kaupallesi? Olenko minä sinun
vaimosi vai palkaton apulainen? Erni näyttää avuttomalta. Hän ei osaa sanoa mitään. Pihalta kuuluu auton ääni. Viivi ajaa kaupalle kovaa vauhtia ja
jarruttaa oven eteen. Hän juoksee ovesta sisään. — Äiti sai halvauksen! Viivi sanoo hengästyneenä. Viivi ajaa Ernin ja Kaisun kanssa huvilalle. Viivi haluaa viedä rouvan
sairaalaan. Erni päättää lähteä mukaan. Hän pyytää Kaisua kantamaan
äitinsä autoon. Kaisu nostaa rouvan kevyesti syliin. Rouva nauraa kihertää. Kaisu alkaa epäillä, että rouva ei olekaan
oikeasti sairas. Kotona Kaisu puhuu Ernille:
— Mitähän siellä huvilalla todella tapahtui? — Kyllä äiti on oikeasti sairas. Ottivat hänet sairaalaan, Erni sanoo. Kaisu ei vieläkään usko. Hän ajattelee, että rouva valehtelee. Häntä
suututtaa. Hän ottaa petivaateet kainaloonsa ja vie ne yläkertaan. — Tästä lähtien nukun vintillä! hän ilmoittaa Ernille. Vintillä on
kylmä. — Yhtenä yönä lämpötila laskee melkein pakkasen puolelle. Erni tulee
ovelle. — Tulisit alas, hän pyytää Kaisua. Erni menee Kaisun patjan viereen. Hän työntää kasvonsa Kaisun kämmeneen. Sitten Erni sanoo:
— Sinä olet minulle arvokas. Minulla ei ole niin paljon rahaa, että
voisin maksaa sen,
minkä sinä ansaitset. Kaisu herää kunnolla. Mitä tuo mies sanoo? Kaisu vetää Ernin
viereensä peiton alle. — Sano se vielä, Kaisu kehottaa. Ja Erni toistaa koko pitkän lauseen. Kerran Kaisu sanoo Ernille:
— Muistatko sen rakentajan, joka osti kattohuopia velaksi? Se ei aio
maksaa. Minä haen ne huovat pois. Kaisu ajaa pakettiautolla miehen mökille. Mies on tekemässä kattoa. Kaisu peruuttaa auton pihaan
huopakasan luo. Kaisu alkaa lastata huopia. — Näpit irti niistä! mies huutaa. Mies laskeutuu katolta, ja miehen vaimokin tulee pihalle haukkumaan
Kaisua. Kaisu ei välitä heistä, vaan jatkaa työtään. — Saatana! Jos et olisi akka, saisit turpaan, mies karjuu Kaisulle. Kaisu tarttuu miestä rinnuksista ja nostaa hänet korkealle ilmaan. Miehen jalat sätkivät ilmassa. Hän näyttää pelästyneeltä. — Neuvotellaan, hän pyytää. Kaisu antaa miehelle laskun käteen. — Saat huovat takaisin, kun olet maksanut, Kaisu sanoo. Kotona Kaisu ihmettelee, mihin Erni on mennyt. Talo ja ulkovarasto
ovat pimeänä. Sitten hän huomaa,
että varaston ovi on auki. Kaisu menee varastoon ja sytyttää valot. Hän
näkee Ernin, joka istuu sementtisäkillä. Ernillä on kädessä köysi ja viinapullo. Hän on juovuksissa ja nauraa
ilkeästi Kaisulle. — Elämä on juhlaa! Meillä nainen käyttää voimiaan ja panee asiakkaat
maksamaan. Minulta ei kysytä mitään, rääpäleeltä, Erni örisee. Erni heilauttaa köyden Kaisun jalkojen ympärille. Se tekee kipeää. Kaisu suuttuu ja riuhtaisee narun irti. Hän tarttuu Erniä vaatteista ja nostaa
miehen pystyyn. Erni hönkii pahaa lemua Kaisun naamalle:
— Väännä vaan kaula mutkalle, kun kerran olet niin vahva! Erni sammuu varastoon. Illalla Kaisu tuo hänelle tyynyn ja peiton. Kaisu katsoo miestään hellästi. — Kuin laiha linnunpoikanen, hän ajattelee. Aamulla Kaisu kuulee, että auto lähtee pihasta. Erni ajaa kaupunkiin
eikä tule takaisin moneen päivään. Kaisu on levoton. Kun Erni viimein palaa, hänellä on yllään uusi puku
ja solmio. Vanhat vaatteet ovat kassissa. On pitänyt ostaa uusi puku, että on
päässyt ravintolaan. Kaisu levittää kätensä. Hän menee halaamaan Erniä. Erni tuo Kaisulle
lahjan. Koiranpentu! — Sen nimi on Verneri, Erni sanoo. Kylässä suunnitellaan häitä. Kirsti Mäensyrjä menee naimisiin Teuvo
Helpisen kanssa. Myös Kaisu ja Erni kutsutaan häihin. Kirkossa Kaisu katsoo vihkiparia. Morsiamella on yllään kaunis
huntupuku. Kaisulla on sama puku kuin omissa häissä. Kaisu muistaa, että
hänen ja Ernin häissä ei ollut harsoja eikä kukkia. — Siitä on nyt kaksi vuotta, hän ajattelee haikeana. Kaisu katsoo miestään. Erni on sen näköinen kuin laskisi kaupan
kassaa. Miettiikö hän, miten paljon he tienaavat häistä? Kaisu kuiskaa
miehelleen:
— Ne ostivat kaiken kaupungista. -Paitsi hiivan, sokerin ja riisit! Erni kuiskaa takaisin. Heitä alkaa naurattaa. Hääjuhlassa Kaisu viihtyy kylän naisten seurassa ja on iloisella
tuulella. Miehet istuvat keskenään. He juopottelevat ja kertovat toisilleen
sotajuttuja. Ernikin ottaa reilusti viinaa ja tulee humalaan. Hän pudottaa
täytekakkua housuilleen. Kun hän nousee seisomaan, tuoli kaatuu kolisten. Erniä vain naurattaa. Hän horjuu Kaisun luo ja pyytää tanssimaan. Ernin käytös hävettää Kaisua. Hän katsoo nolona ympärilleen. Melkein kaikki miehet ovat humalassa, monet enemmän kuin Erni. Erni pyörittää Kaisua musiikin tahdissa. — Kaisu, minun oma Kaisulii, hän laulaa. Kaisu ja Erni lähtevät häistä myöhään illalla. Kaisu tukee Erniä
kainalosta ja vie humalaisen miehensä pihalle. Kun he pääsevät talolta hämärälle maantielle, Kaisu nostaa Ernin
olkapäilleen. Mies retkottaa velttona ja naureskelee itsekseen. Hän laulaa
hölmöjä lauluja ja yrittää kouria Kaisun takapuolta. Sitten hän sammuu
vaimonsa selkään. Aurinko on jo nousemassa ja metsä tuoksuu raikkaalta. Kylältä kuuluu
kukon kiekumista. Kaisu on onnellinen. Kotikylä ja oma mies! Juuri ennen kotipihaa Erniä alkaa yskittää kovasti. Kaisu tuntee, että
jotain märkää valuu selkää pitkin. Ernin oksennus tahrii Kaisun
pyhävaatteet, mutta Kaisua vain naurattaa. Niin paljon hän miestään
rakastaa. Pikkuinen Elise kasvaa nopeasti. Hänen suuhunsa puhkeaa hampaita,
ja hän alkaa tapailla sanoja. Pian hän oppii myös kävelemään. Erni on ylpeä
siskontytöstään. Eräänä päivänä Erni tulee huvilalta paperiarkki kädessään. Elise on piirtänyt paperille kasvot. — Tässä on silmät ja kaikki, Erni esittelee piirustusta Kaisulle. Kaisu katsoo kuvaa surullisena. Hän toivoo omaa lasta. Hän on
toivonut lasta jo monta vuotta. Joka kuukausi hän odottaa, että tulisi raskaaksi. Sinä syksynä sataa lunta varhain. Lumi tukkii tien Ruutinojan kaupan
edessä. Huvilalle ei pääse autolla. Viivi ja rouva elävät eristyksissä ja syövät
säilykeruokaa. Aikaisin eräänä sunnuntaina Viivi koputtaa kaupan oveen. Hän on
lumesta läpimärkä. Kaisu avaa oven. — Herätä Erni! Viivi sanoo hengästyneenä. Viivi kertoo Emille, että äiti on taas sairaana. Rouva istuu tuolissa suu
vinossa eikä vino puhumaan kunnolla. — Minä soitan ambulanssin, Erni sanoo huolestuneena. Viivi sanoo, että ambulanssi ei pääse huvilalle. Liian paljon lunta. — Minä yritän pakettiautolla, Erni päättää. Kaisu katsoo sivusta. Erni ja Viivi eivät edes huomaa, että hän on
heidän kanssaan samassa huoneessa. Sitten he muistavat hänet ja sanovat:
— Sinä tulet mukaan! Jos auto juuttuu hankeen, työnnät sen irti. Auto juuttuu heti märkään lumeen. Kaisu menee työntämään. Erni kaasuttaa, mutta auton pyörät sutivat tyhjää. Erni hermostuu. Hän syöksyy ulos autosta ja lähtee juoksemaan kohti huvilaa. Juokseminen on hidasta ja vaikeaa. Ernin jalat vippaavat hassusti ja
kädet viuhtovat ilmassa. Kaisu menee miehen edelle ja polkee lumen
tasaiseksi suurilla saappaillaan. Huvilassa rouva istuu tuolillaan kuin
vahanukke. Toinen puoli hänen ruumistaan on toista alempana. Suusta
valuu sylkeä ja hän valittaa hiljaa. Erni polvistuu rouvan eteen. Hän sanoo Kaisulle huolestuneena:
-Tuo äidille huopa, niin minä kannan hänet kaupalle. — Jaksatko sinä, Kaisu kysyy. — Jaksanhan minä oman äitini kantaa, Erni vakuuttaa. Erni käärii rouvan huopaan ja nostaa hänet syliinsä. Kaisu ottaa Elisen,
joka istuu unisena sängyssä. Erni kantaa rouvaa. Hän puuskuttaa hengästyneenä. Kulkeminen
märässä lumessa on vaikeaa, ja taakka painaa selässä. Rouvan halvaantunut käsi viistää pitkin lunta, ja hän valittaa hiljaa. Erni vilkaisee Kaisuun. Kaisu näkee, että Erni on epätoivoinen. Rouva vinkaisee ja ojentaa kättään Kaisua kohti. Kaisua kammottaa. Hän ei haluaisi kantaa naista, joka on ollut ilkeä hänelle. Hän inhoaa
Ernin äitiä. Lopulta Erni ei jaksa enää. Kaisu ja Erni vaihtavat kantamuksia. Erni ähkäisee katkerasti, kun hän saa syliinsä pikku-Elisen. Kun ambulanssi on vienyt rouvan ja Viivin sairaalaan, Kaisu ja Erni
palaavat kotiin. Kaisu menee heti pesulle. Hän haluaa pestä rouvan hajun iholtaan pois. Erni katsoo Kaisua loukkaantuneena. — Tuo sinun touhusi on luonnotonta, Erni sanoo. Kaisu ei sano mitään. Hän vihaa rouvaa ja Viiviä. Se tuntuu pahalta. — Oma lapsi ottaisi minulta vihan pois, Kaisu ajattelee. Erni ja Kaisu hoitavat Eliseä, kun Viivi on sairaalassa rouvan kanssa. Elise on suloinen tyttö. Illalla he peittelevät hänet sänkyyn nukkumaan. — Olisipa Elise meidän oma tyttömme, Kaisu ajattelee haikeana. Muutaman päivän kuluttua Viivi palaa sairaalasta taksilla. Hän on pukeutunut mustaan surupukuun. Rouva on kuollut. Erni katsoo sisartaan kalpeana. — Äiti kuoli rauhallisesti ilman kipuja, Viivi sanoo Ernille. Rouva haudataan lumimyrskyssä. Viivi ja Erni seisovat haudalla. Viivi
näyttää kauniilta ja Erni onnettomalta. Kaisu seisoo kauempana ja tuntee
olonsa ulkopuoliseksi. — Ruutinojan kauppa on huonossa kunnossa. Varaston katto pitäisi
korjata ja seinät pitäisi maalata. Erni huokaisee. Hänellä ei ole varaa remonttiin. Laskuja on muutenkin liikaa. Rouvan
kuoleman jälkeen Viivi ja Elise ovat muuttaneet kaupalle. Erni joutuu
elättämään heitä. Erni pyytää pankista lainaa. Pankinjohtaja ei suostu antamaan hänelle
rahaa. Johtajan mielestä yrittäjä pystyy elättämään perheensä. Erni palaa pankista kotiin. Hän on raivoissaan. Kaisu kuulee, miten
hän läimäyttää oven kiinni. — Minä pakotan pankinjohtajan antamaan meille rahaa. Nostan vaikka
niskasta seinälle, Kaisu päättää. Pankissa johtaja kättelee Kaisua ja pyytää häntä istumaan. — Tänään on.. .oikein kaunis ilma, Kaisu sanoo varovasti. Sitten häntä alkaa suututtaa. Pois turha uj ostelu! Nyt pitää puhua
asiaa! Kaisu puhuu pitkään siitä, miten kaupan raha-asiat ovat. Pankinjohtaja
nyökyttelee ja alkaa täyttää kaavakkeita. — Paljonko tarvitsette rahaa? johtaja kysyy. Kotimatkalla Kaisun tekee mieli laulaa ilosta. Laina järjestyy. Kaikki muuttuu hyväksi taas, kun Ernillä ja hänellä on rahaa. Viivikin
ehkä muuttaa kaupunkiin uuden miesystävänsä luo. Illalla saunassa Erni
paiskii vettä kiukaalle. Hän näyttää vihaiselta, vaikka raha-asiat ovat nyt
kunnossa. Erniä kiukuttaa se, että Kaisu onnistuu aina kaikessa. — Mitä se pankinjohtaja sinussa näki! Erni tiuskaisee halveksivasti. Kaisu katsoo alastonta ruumistaan. Maha on iso ja poimuinen. Rinnat
roikkuvat raskaina. — Jos se tykkäsi mun tisseistä, Kaisu sanoo leikillään. — Tai ehkä se ihastui hampaisiin, kun hymyilin sille näin! Kaisu
irvistää Ernille. Erni suuttuu. Hän heittää vettä niin, että kiuas pamahtaa. Kaisu nappaa
miestään niskasta ja nostaa kuumaan ilmaan. Erni yrittää painua kippuraan. — Itsepähän löylysi heitit! Kaisu huutaa. Ernin kasvot vääristyvät kivusta. Häntä suututtaa. Hän haluaa sanoa
Kaisulle jotain todella ilkeää. — Se sinun lapsesi… Minä en tainnutkaan olla sen isä! Erni sihisee hampaiden välistä. Mitä se mies sanoo? Kaisu tärisee raivosta. Nyt riitti! Hänen tekee mieli lyödä Erniä. Hän pudottaa Ernin saunan lattialle. Kaisu juoksee saunalta kaupalle. Hän tyhjentää kassan ja työntää
kaikki rahat taskuunsa. Sitten hän ajaa juna-asemalle ja ostaa menolipun
Helsinkiin. Helsingin rautatieasemalla Lauri-veli tulee Kaisua vastaan. Hän halaa
siskoaan hellästi. Kaisusta se tuntuu niin hyvältä, että kyyneleet nousevat
silmiin. — Asiat ovat todella huonosti, kun meidän Kaisu itkee! Lauri sanoo. Kaisu kertoo veljelleen, että elämä Ruutinojalla on onnetonta. Hän ei
halua palata sinne takaisin. Lauri kuuntelee hiljaa ja nyökyttelee päätään. Sitten hän sanoo
Kaisulle:
— Sinä tulet minun kauppaani töihin. Lauri vie Kaisun autolleen. He ajavat läpi Helsingin keskustan. Kaisu
näkee auton ikkunasta kaupungin kadut ja kerrostalot. Kaikki näyttää
erilaiselta kuin kotona. Viimein Lauri pysäköi auton korkean talon pihaan. Lauri ja Kaisu menevät sisään. Rappukäytävässä haisee pahalta, ja hissi
rämisee. Lauri avaa oven asuntoon ja sanoo Kaisulle:
— Tässä on sinun uusi kotisi. Asunto on pieni ja likainen. Kun Lauri lähtee, Kaisu jää seisomaan
keskelle lattiaa. Hän katsoo ympärilleen kauhistuneena. — Ihmiset asuvat kaupungissa kuin rotat kolossaan, Kaisu ajattelee. Kaisu aloittaa työt veljensä kaupassa. Hän hoitaa kaupan toimistoa. Hän vastaa puhelimeen ja kirjoittaa laskuja. Kaisu uppoutuu työhönsä, että
unohtaisi entisen elämänsä. Aika kuluu nopeasti. Kaisu sopeutuu elämään
kaupungissa. Vaikka ihmiset ovat tylyjä, hän tulee toimeen heidän
kanssaan. Liikenteeseenkin tottuu. Mutta öisin Kaisu näkee unta
Ruutinojasta. Unessa hän palaa vanhoihin maisemiin. Hän näkee tutut asiat:
ihmiset, rakennukset, metsän ja tien. Ja Ernin. Eräänä päivänä apulainen myymälän puolelta tulee Kaisun konttorin
ovelle. Tyttö sanoo, että joku mies haluaa puhua Kaisun kanssa. Kaisu
menee katsomaan. Mies on Erni. Ernin näyttää sairaalta. Hänen vaatteensa
ovat resuiset, ja hänellä on likainen, pitkä tukka. Kaisua alkaa ahdistaa. Tuntuu vaikealta tavata miestään. Ernikin näyttää hämmentyneeltä. — Täällähän on kalliit hinnat, Erni sanoo. — Kaupungin paras lihatiski, Kaisu vastaa. Kaisu ja Erni menevät puistoon kävelylle. Erni kertoo Kaisulle, että
hän on sulkenut kaupan. Erni asuu nyt yksin talossa. Viivi on muuttanut Elisen kanssa Ruotsiin. Kaisu vie Ernin asuntoonsa. Hän valmistaa Ernille kunnon aterian. Hän katselee, miten mies hotkii ruokansa nälkäisenä kuin susi. Kun Erni on syönyt ja peseytynyt, Kaisu antaa hänelle puhtaat
vaatteet. Sitten he lähtevät ajamaan Ernin pakettiautolla. Kaisu aikoo viedä
Ernin takaisin Ruutinojalle. Autossa Kaisu alkaa puhua:
— Mikä oikeus sinulla on esittää tuollaista raukkaa? Minunhan tässä
piti lähteä. Minun piti sopeutua uuteen elämään! Ja oppia uusi työ kaupassa. Ja
oppia elämään kaupungissa. — Anteeksi.. .minä en ajatellut, Erni änkyttää. Vähän ajan päästä hän lisää:
— Tuli vain niin ikävä sinua. Kaisu pysäyttää auton. Hän alkaa puhua. Hän sanoo kaikki asiat, jotka
hän on halunnut sanoa. Ja Erni sanoo kaikki asiat, jotka hän on halunnut
sanoa. Kaikki pahatkin asiat, ja erityisesti pahat asiat. He ovat lähteneet
iltapäivällä. Nyt kello on yli puolen yön. He ovat selvittäneet sotkuun
mennyttä elämäänsä. He istuvat autossa ja itkevät kumpikin. He tajuavat,
että he eivät voi sotkea elämäänsä enää enempää. Tästä pääsee vain
eteenpäin. Erni katsoo vaimoaan silmiin ja tarttuu häntä kädestä. — Lähdetään
Ruutinojalle. Minä olen odottanut, että sinä tulisit takaisin kotiin, Erni
pyytää hiljaa. Kaisu lähtee ajamaan lujaa vauhtia. Hän haluaisi unohtaa
riidat ja pahat ajatukset. Hän haluaisi sukeltaa Ernin kanssa kylmään
veteen. Ja nousta sieltä uutena ihmisenä. Voisiko se olla mahdollista? Erni ja Kaisu ajavat pitkän matkan Helsingistä Ruutinojalle. Kotipihalla Kaisu huomaa kuuset varaston takana. Hänen mielestään ne
ovat kasvaneet ja tulleet tuuheammiksi. — Kuusetkin odottivat sinua, Erni hymyilee. Kaisu menee sisään kauppaan. Siellä on sekaista ja likaista. Kaisu nykäisee jauholaarin pois paikaltaan. Sen alla vilisee torakoita. — Täältä ei näköjään puutu mitään, Kaisu sanoo Ernille. Heitä alkaa naurattaa. Kaisun ja Ernin elämä kulkee kesästä kesään. Kesällä kaupassa käy
paljon mökkiasukkaita. Talvella on hiljaisempaa. Kaisu ja Erni asuvat edelleen kaupan talossa. Huvila on pystyssä,
mutta siellä käy vain Erni. Kaisu ei viihdy siellä. Se tuo liikaa ikäviä
muistoja. Viivi ja Elise ovat asuneet Ruotsissa monta vuotta. Elise on
varmaan jo aikuinen. Ulkovarasto on yhtä huonossa kunnossa kuin ennenkin. Erni nousee
tikkaille pyyhkimään kaupan hyllyjä. Hän suunnittelee taas tulevaa remonttia:
— Ensin korjataan ulkovarasto. Seinät tuetaan suoriksi ja katto
uusitaan. Kauppaan hankitaan uudet kalusteet. Kaisu tiskaa ja katsoo onnellista miestä. — Varo, ettet putoa ja katkaise kättäsi, hän sanoo. Erni vain nauraa. — Meillä ei ole enää velkaa. Kauppa on meidän oma, velat on
maksettu, hän iloitsee. Kaisu hymyilee miehelleen. Hän ajattelee:
— Kyllä minäkin olen iloinen. Meillä on tilillä rahaa ja remonttimiehet
on tilattu. Mutta mikä siinä on, että epäilys vaivaa mieltä? Yöllä 
järvellä 
ammutaan 
raketteja. Kesäasukkaat 
juhlivat
mökkikauden päättymistä. Aamu valkenee harmaana. Järven yllä on sumua. Kaisu seisoo pihalla
ja nuuhkii ilotulituksen hajua. — On taas poltettu rahaa turhaan, hän ajattelee ärtyisesti. Päivällä pihaan pysähtyy auto. Autosta nousee nuori nainen. Hän on
tyylikäs kuin mannekiinit lehtien kuvissa. Kaisu ja Erni kurkistelevat ikkunasta. Mitä noin hieno nainen täällä
tekee? Kuka hän oikein on? Viimein Kaisu ja Erni tunnistavat naisen Sehän on Elise, Viivin tyttö. Hän on ihan äitinsä näköinen. Nainen tulee halaamaan Erniä. — Tulin katsomaan sinua ja huvilaa. Vieläkö se on yhtä kaunis? hän
kysyy hellästi. — Mennään yhdessä katsomaan, Erni sanoo ääni käheänä ilosta ja
kaipauksesta. Elise kulkee kaupan hyllyjen välissä. Hän ottaa hyllyiltä pientä
purtavaa huvilalle vietäväksi. Ernin kasvot säteilevät onnesta. Hän ei raaski pyytää Eliseltä maksua
tavaroista. Erni seuraa tyttöä eikä edes vilkaise Kaisuun. — Älä mene, Kaisun tekee mieli huutaa Ernin perään. Kun Erni ja Elise ovat menneet, Kaisu istuu lattialle. Hän ei tiedä, mitä
ajattelisi. Ajatukset ovat sekaisin. Ilta pimenee. Erni ja Elise viipyvät yhä huvilalla. Onko Elise
samanlainen kuin Viivi? Yrittääkö Elisekin saada rahaa Erniltä niin kuin
Viivi? — Tällä kertaa puolustan meitä, Kaisu päättää. Äkkiä alkaa kuulua rytinää. Ulkovaraston vanha katto romahtaa ja
seinät sortuvat maahan. Kaisu syöksyy keskelle hävitystä ja kiroaa nyrkit pystyssä. Sinne meni
hänen ja Ernin tulevaisuus! Kaikki on ohi. Melun jälkeen tulee aivan hiljaista. Sitten Kaisu kuulee,
että Erni juoksee metsätiellä taloa kohti. — Jumalan kiitos, että olet kunnossa! Erni huohottaa ja yrittää halata
Kaisua. Kaisu vetäytyy pois:
— Tulitko hakemaan rahaa Eliselle? — En tietenkään, Erni sanoo. Erni tuijottaa romahtanutta rakennusta. Hän ottaa taskustaan vihon. Kuun valossa Kaisu näkee, että Erni piirtää uutta varastoa. Hän
suunnittelee sellaisen varaston,
jota Kaisu on aina toivonut. Varasto on niin iso, että sinne voi ajaa
traktorilla sisään. Sitten Kaisun ei tarvitse kantaa raskaita tavaroita. Kaisu hymyilee. Hän tuntee, miten suupielet venyvät korviin asti. Hän
kaappaa Ernin syliinsä ja nostaa korkealle ilmaan. — Oma rakas pikkuinen ukkoni! Seuraavana päivänä Elise lähtee pois. Erni ja Kaisu seisovat tien
reunassa ja vilkuttavat. Erni sanoo:
— Eihän noin hieno auto edes sopinut tähän maisemaan. Kaisu halaa
miestään hellästi. Hän kysyy:
— Onko sinua koskaan hävettänyt tällainen vaimo, joka on iso kuin
norsu? — Ei koskaan! Ei vähääkään! Ei ikinä, Erni sanoo kiivaasti. Kaisu kaivaa taskustaan valokuvan. Sen on ottanut eräs mökkiläinen. Kaisu näyttää sitä Ernille. Kuvassa Kaisu ja Erni seisovat vanhan varaston edessä. Kaisu kantaa
olkapäillään isoa sikaa ja Ernillä on kädessään lehtiharava. Erni katsoo
Kaisuun suu naurussa. Tuula Puranen - Oma kissani Tämä kirja on Sinulle, joka mietit kissan hankkimista. Kirjassa
kerrotaan, mitä kannattaa ottaa huomioon ennen kuin kissa tulee kotiisi. Monet näistä asioista ovat sellaisia, että niiden tietämisestä on hyötyä myös
sitten, kun Sinulla on kissa. KISSA LISÄÄ ELÄMÄNLAATUA Minulla on kissa. Sain sen ystäviltäni jouluna yli kuusi vuotta sitten. Olin noihin aikoihin melko surullinen enkä olisi jaksanut tehdä mitään,
mutta kissaa oli pakko hoitaa. Halusin, että se voi hyvin. Kissan takia täytyy
tehdä joka päivä pieniä töitä: kissalle annetaan ruokaa ja sen hiekkalaatikko
puhdistetaan. Kissan kanssa pitää myös leikkiä. Kissa sai minut nauramaan ja
juttelemaan ystävällisillä sanoilla jokaisena päivänä, vaikka olisin ollut
pahalla tuulella. Nautin myös kissan katselemisesta, sillä se on kaunis eläin. Ilo, nauru ja pikku tehtävät alkoivat piristää minua. Olen varma, että on
monia muitakin ihmisiä, jotka nauttisivat siitä, että kissa asuisi heidän
kanssaan. Kissa tai jokin muu lemmikki lisää elämän laatua. Siksi haluan jakaa
kanssasi sen, mitä olen oppinut kissasta. Toivon, että tästä kirjasta on iloa,
hyötyä ja apua ihmisille ja heidän kissoilleen. KISSA TUO PUUHAA JA VASTUUTA Kissaa sanotaan helpoksi eläimeksi. Se ei hauku eikä pelottele vieraita. Kissaa ei ole pakko ulkoiluttaa. Kissa on siisti eläin. Luonnossa kissa on
kettujen ja muiden petoeläinten riistaa. Sen takia kissa yrittää vaistomaisesti pitää itsensä puhtaana ja
hajuttomana. Silloin isommat petoeläimet eivät haista, että kissa on lähellä. Suurikaan kissa ei vie paljon tilaa. Kissaa varten ei tarvitse ostaa
farmariautoa, akvaariota tai tallipaikkaa. Joskus kissan helppoutta kuitenkin liioitellaan. Esimerkiksi koiraan
verrattuna se ei ehkä ole helpompi, vaan aivan erilainen. Kissa elää vanhaksi
Kissa voi elää vanhaksi, jopa yli 20-vuotiaaksi. Se tarkoittaa, että
tietyistä asioista on huolehdittava joka päivä 20 vuoden ajan. Jokapäiväisiä
tehtäviä ovat: kissan ruokkiminen,
hiekkalaatikon puhdistaminen kissan kanssa seurustelu. Mieti, oletko
valmis vastuuseen
useiden vuosien ajaksi. Jos kissasta on liikaa vaivaa ja kyllästyt siihen,
et voi jättää sitä heitteille. Kissasta on pidettävä huolta sen koko elämän
ajan. Kissa ei pärjää luonnossa yksin varsinkaan talvella. Se ei kuulu
Suomen luontoon. Lain mukaan on rikos jättää kissa heitteille. Vastuu kissan terveydestä on ihmisellä
Kissan terveydestä on huolehdittava. Terveydenhoitoon kuuluvat
esimerkiksi rokotukset, jotka antaa eläinlääkäri. Kissan terveyttä on
tarkkailtava. Kun kissa sairastuu tai vahingoittuu, se on vietävä
eläinlääkäriin. Kissa rajoittaa vapauttasi Kun sinulla on kissa, et voi mennä ja tulla aivan vapaasti. Kissa
vaikuttaa ajankäyttöösi. Kissaa ei voi jättää yksin kovin pitkäksi aikaa. Vaikka kissalla on
ruokaa ja vettä, se voi olla yksin korkeintaan yhden vuorokauden. Voitko
ottaa kissan mukaan, jos lähdet matkalle? Tiedätkö jonkun, joka huolehtii
kissastasi, kun olet matkoilla tai vaikka sairaalassa? Itse matkustan melko paljon. Jos olen poissa vain yhden vuorokauden,
jätän kissalle riittävästi ruokaa ja vettä. Jos olen poissa pari päivää, ystäväni
ruokkivat kissani ja pitävät sille seuraa. Jos olen poissa enemmän kuin pari
päivää, otan kissan mukaani. KISSOJA ON MONENLAISIA Kissoihin liittyy monia sellaisia asioita, joissa on valinnan varaa. Haluatko ulkokissan vai sisäkissan? Minun kissani on sisäkissa. Se
tarkoittaa, että kissani asuu sisällä kodissani. Se ei vietä aikaansa vapaasti ulkona, vaan ulkoilee valjaissa. Kissani on syntynyt maalla. Sen emo sai vapaasti liikkua myös ulkona. Se kuitenkin synnytti pentunsa sisälle. Niinpä minunkin kissani asui
pentuna sisällä tuvassa, kunnes sain sen luokseni. Tiedän tapauksia, joissa vapaaseen ulkoelämään tottunut kissanpentu
on otettu sisäkissaksi. Sisäelämään sopeutuminen ei aina ole ollut helppoa;
kissa kaipaa ja haluaa ulos. Voit valita myös, otatko rotukissan vai tavallisen, niin sanotun
kotikissan. Oma kissani on kotikissa. Kissarotujen välillä ei ole niin suuria eroja kuin koirarotujen välillä. Koirien rotuja on jalostettu siten, että koirat sopivat eri tehtäviin ihmisen
kumppaneina. Koiria on jalostettu esimerkiksi metsästämään, vartioimaan
tai paimentamaan. Kissojen jalostuksessa on kiinnitetty huomiota enemmän kissan
ulkonäköön kuin tehtäviin. On esimerkiksi lyhytkarvaisia ja pitkäkarvaisia
kissoja, on suuria ja pieniä kissoja, on erivärisiä kissoja. Jalostuksen ja käytännön kokemusten perusteella osataan ennustaa
joitakin asioita kissan rodun perusteella. Etukäteen tiedetään, että kaikki rodut eivät sovi sisäkissoiksi yhtä
hyvin kuin jotkut toiset rodut. Esimerkiksi norjan metsäkissat tunnetaan toimeliaiksi ja reippaiksi. Ne
ovat mahdollisesti niin puuhakkaita, että niiden on hyvä päästä myös ulos
touhuamaan. Persialaista ja venäjän sinistä pidetään rauhallisina ja hiljaisina. Ne
sopivat hyvin sisäkissoiksi. Siamilaisia taas sanotaan vilkkaiksi ja usein ne
ovat myös estottoman äänekkäitä. Voit valita myös, otatko yhden vai kaksi kissaa. Asiantuntijat
suosittelevat yleensä kahta kissaa ja mieluimmin samasta pentueesta. Näin
kissoilla on lajitoverin seuraa ja ne voivat leikkiä ja seurustella keskenään. Itselläni on vain yksi kissa. Joskus minulla on siitä huono omatunto. En voi korvata toisen kissan seuraa, mutta puuhastelen kissani kanssa
mahdollisimman paljon. Leikin sen kanssa ja usein jopa «juttelemme». Kun
sanon sille jotain, se vastaa naukumalla. Tunnistan kissallani ainakin kuusi erilaista tapaa naukua. Naukumisen
viestejä ovat:
Ruokaa! Leikitään! Nosta 
minut hattuhyllylle! Tahdon pois
hissistä/autosta/korista! Lopeta! Yleisnauku eli joka tilanteen nauku. Kissani käyttää naukumisen lisäksi muitakin ääniä. Se naksuttelee,
hyrisee, kurnahtelee, narisee, murisee, sähisee ja tietysti kehrää. Kehräyksessä on eri sävyjä. Kissallani on esimerkiksi makea ja
äänekäs kehräys, kun sillä on oikein hyvä olo. Unikehräys on rauhallista ja
hiljaista kehräystä silloin, kun kissa torkkuu tai nukkuu. Tervehdyskehräystä kuulen, kun tulen kotiin, tai kun ihan vain
ohimennen silitän kissaa. Silloin se kehräisee: «Moi!» Kehrääminen ei aina kerro tyytyväisyydestä tai hyvästä olosta. Kissa
voi kehrätä myös sairaana tai kovasti peloissaan. Ehkä se yrittää
kehräämällä rauhoittaa itseään. Kissa ilmaisee itseään myös eleillään ja asennoillaan. On hauskaa
oppia vuosien kuluessa tuntemaan kissa yhä paremmin. Silloin tietää jo
korvien, hännän ja viiksien asennosta, onko se leppoisa, utelias, iloinen,
pelokas vai kenties ärtyisä. Voit miettiä sitäkin, haluatko uroskissan vai naaraskissan eli
poikakissan vai tyttökissan. Valitsetpa kumman tahansa, sinun on
päätettävä, leikkautatko kissasi. Peruskysymys on silloin, teetätkö kissallasi
pentuja. Leikkauttaminen tarkoittaa sitä, että eläinlääkäri tekee kissalle
leikkauksen, jonka jälkeen se ei voi lisääntyä. Yleensä eläinlääkäri poistaa leikkauksessa naaraskissalta munasarjat ja
urokselta kivekset. Leikkauksen saa tehdä vain eläinlääkäri. Sen lisäksi, että leikattu kissa ei saa pentuja, sillä ei myöskään ole
kiima-aikoja. Kiima-aika tarkoittaa sitä aikaa, kun kissa on valmis lisääntymään ja
etsii aktiivisesti kumppania parittelua varten. Jotkut sanovat kiima-aikaa
myös juoksuajaksi. Uroskissa leikataan sitten, kun se on täysikasvuinen. Yleensä se on
silloin noin yhden vuoden ikäinen. Naaraskissan sopivasta leikkausiästä on
erilaisia käsityksiä. Toisten mielestä sopiva ikä on puoli vuotta; toisten mielestä kissalla on
pitänyt olla ainakin yksi kiima-aika. Siitä kuitenkin ollaan aika yksimielisiä,
että naaraskissan ei tarvitse saada pentuja ennen leikkausta. Kissojen leikkaamisesta on monia mielipiteitä. Minun kissani on
naaraskissa, ja olen leikkauttanut sen. En halunnut kissanpentuja, koska en
uskonut, että löydän kodin ihan jokaiselle pennulle. Laskin seuraavasti: Oletetaan, että kissani tekee kaksi pentuetta
vuodessa ja jokaisessa pentueessa on vaikkapa viisi poikasta. Se tarkoittaa,
että esimerkiksi kymmenen vuoden kuluessa minun pitäisi löytää hyvä koti
sadalle kotikissan pennulle! Tiesin etukäteen myös, että kissani ei olisi päässyt parittelemaan
kiima-aikoinaan. Minusta se olisi ollut julmaa. Lopulta päädyin siihen, että
kissa ja minä kärsimme vähemmän, jos annan eläinlääkärin leikata kissani. Jokaisen on kuitenkin itse tehtävä päätöksensä niiden olojen
perusteella, joissa kissa ja ihminen elävät. Mistä saa tietoa kissoista? Saat lisää tietoa kissoista, kissan hankkimisesta, kissojen roduista ja
luonteista 
esimerkiksi 
Suomen 
rotukissayhdistyksestä 
tai 
oman
paikkakuntasi kissayhdistyksestä. Nykyään ilmestyy kissalehtiä, joita voit ostaa kirjakaupasta tai
lehtikioskista. Kirjastosta voit lainata kissakirjoja ja -videoita. Tämän kirjan
lopussa on luettelo kirjoista. Luettelon tietokirjoja löydät kirjastosta. Voit mennä kissanäyttelyyn ja keskustella kissanomistajien kanssa. Kissanäyttelyssä näet rotukissoja ja erilaisia kotikissoja. Näyttelyistä
ilmoitetaan muun muassa sanomalehdissä. KISSAAN KULUU RAHAA Kissan hankkiminen ei aina ole ilmaista. Rotukissan pentu voi maksaa
jopa tuhansia markkoja. Toisaalta kotikissan voi saada edullisesti tai jopa
ilmaiseksi. Nykyään täysin ilmaiset kissat ovat harvinaisempia kuin ennen. Jotkut
uskovat, että
kun uusi omistaja maksaa kissasta edes pienen hinnan, hän pitää siitä
parempaa huolta
kuin ilmaisesta kissasta. Kissa ei kuitenkaan ole tavara, jonka arvo
piilee sen hinnassa. Kissan tarvikkeet Kissa tarvitsee muun muassa kuljetuskorin, valjaat, ruoka-astioita,
leikkikaluja, turkinhoitovälineitä kuten kamman ja pehmeän harjan,
kynsileikkurit ja käymälän eli hiekkalaatikon. Raapimispuu on tärkeä, jotta se saa pidettyä kyntensä kunnossa. Kissan on parempi raapia omaa puuta kuin huonekaluja. Ruokaa ja kissanhiekkaa
Kissasta huolehtiminen maksaa. Rahaa kuluu kissan ruokaan ja
hiekkaan tai kuivikkeisiin. Sellainen purkillinen kissanruokaa, joka riittää aikuiselle kissalle
pariksi päiväksi, maksoi tämän kirjan kirjoittamisen aikoihin 4-10 markkaa. Viiden kilon pussi kissanhiekkaa maksoi 16-35 markkaa. Oma kissani
käyttää hiekkaa 1-1,5 pussillista viikossa. Eräässä elämäni vaiheessa elätin
kissaani opiskelijan varoilla. Rahaa voi säästää, kun käyttää mielikuvitusta. Esimerkiksi leluja ja raapimispuun voi tehdä itsekin. Myös ruokaa voi tehdä itse. Nykyään on olemassa jopa keittokirjoja,
joissa on kissan ruokien reseptejä. Eläinlääkärin kuluista en kuitenkaan ole
tinkinyt enkä voinutkaan tinkiä:
kissan terveydenhoitoon kuuluu asioita, joita vain eläinlääkäri osaa
arvioida ja tehdä. Sellaisia ovat esimerkiksi rokotukset, leikkaukset, sairauksien
toteaminen ja lääkkeiden
sekä muun hoidon määrääminen. Rokotukset ja eläinlääkäri Myös rokotukset ja muut eläinlääkärin palvelut maksavat. Hinnat
vaihtelevat eri eläinlääkäreillä. Olen käyttänyt kissani eläinlääkärillä
leikkauksessa 
ja 
rokotuksissa. Kerran 
jouduin 
viemään 
kissani
eläinlääkäriin, kun sen ihoon ilmestyi outoja haavoja. Eläinlääkäri tutki haavat ja määräsi niihin sopivaa lääkettä. Kissallani
on ollut myös virtsateiden tulehdus, mutta sekin parani eläinlääkärin
määräämällä hoidolla ja lääkityksellä. KISSA ON PETOELÄIN Kun aiot hankkia kissan, pohdi asenteitasi jo etukäteen. Ihmisten on
joskus vaikea hyväksyä luonnollisia tosiasioita, kuten sitä, että kissa on
petoeläin. Kissa on petoeläin, eli se saalistaa muita eläimiä ruoaksi. Kissa on siis
lihansyöjä. Mielestäni nämä asiat on hyväksyttävä, jos aikoo elää kissan
kanssa. Kissa ei pyydystä hiiriä, lintuja ja muita pieniä eläimiä siksi, että se
olisi paha ja ilkeä. Kun kissa saalistaa, se käyttäytyy luonnollisesti ja
lajilleen tyypillisesti. Saalistaminen kuuluu kissana olemiseen. Kissa tuo
joskus saaliin sinulle. Se saattaa kantaa kotiin myyriä, hiiriä, sisiliskoja,
sudenkorentoja, hepokatteja ja muita saaliita. Tähän on ainakin kolme selitystä. Ensimmäisen selityksen mukaan
kissa pitää sinua oman pesueensa jäsenenä. Kissa kantaa saaliin kotiin,
koska se haluaa ruokkia oman pesueensa. Toinen selitys kuuluu, että kissa yrittää opettaa sinut pyydystämään
itse ruokasi ja näyttää sinulle esimerkkiä. Kolmannen selityksen mukaan kissan kotiin kantamia saaliita pidetään
kissan lahjoina omille ihmisille. Oma 
kissani 
on 
erikoistunut 
pyydystämään 
päästäisiä. Kun
kesälomalla maalla herään ja astun ulos aitasta, katson tarkasti, mihin astun. Oven edessä on yleensä päästäinen tai joskus hiiri. Kissa on käynyt
metsästämässä aamuyöllä ja jättänyt saaliin «pesän» ovelle. Kiitän kissaa kauniisti, mutta kun se ei huomaa, hautaan saaliin
maahan. Jostain syystä kissani jättää linnut yleensä rauhaan. Jos kissa
pyydystää lintuja, sille voi laittaa kulkusen kaulaan ja toivoa, että kilinä
varoittaisi lintuja. Hyväksyn sen, että kissani saalistaa. Silti menen väliin, jos näen
kissani hiiren, linnun tai muun eläimen kimpussa ja yritän pelastaa saaliiksi
joutuneen eläimen. Kissasta on turha yrittää kitkeä sen luonnollisia tapoja. On tietysti
kissoja, jotka näyttävät elävän rauhassa hamstereiden, rottien, marsujen ja
papukaijojen kanssa, kunhan nämä pysyvät häkissään. Kissan läsnäolo voi
kuitenkin aiheuttaa pienemmille lemmikeille suunnatonta stressiä, ja
vahinkojakin sattuu. Yksi surullisimmista vahingoista tapahtui, kun siskoni kissa söi hänen
Nuppu-nimisen hamsterinsa. Kissa pääsi livahtamaan ennen oven
sulkemista samaan huoneeseen, jossa Nuppu jaloitteli vapaana tunnin
pituisella «iltalomallaan». Koiran voit yrittää opettaa jättämään rauhaan sekä villit eläimet että
lemmikit. Kissan kanssa kannattaa menetellä niin, että jos otat kissan, älä ota
lisäksi sellaisia eläimiä,
joita kissa luonnostaan saalistaa. Kun harkitset kissan hankkimista, mieti myös, sopiiko se omiin
elämäntapoihisi. Esimerkki: Olen kasvissyöjä eli en syö lainkaan lihaa. Kasvissyönti ei
kuitenkaan sovi kissalle. Siksi minun on hyväksyttävä, että kissa syö lihaa. Minun on myös
suostuttava
ostamaan ja käsittelemään lihaa, koska se on kissan ruokaa. Vaikka kissa ei sopeudu kasvisruokaan, se sopeutuu moneen muuhun
asiaan. Se sopeutuu kerrostaloon ja sisäkissan elämään. Toisaalta se voi elää
ulkoelämää tallikissana tai navettakissana. Kissoja on laivoissa laivakissoina. Ulkomailla jotkut kissat ovat
nykyaikanakin töissä vilja- tai paperivarastoissa. Niiden tehtävänä on pitää
hiiret poissa. Kissa sopeutuu asumaan ihmisen kanssa kahdestaan, mutta toisaalta se
voi viihtyä myös suuren perheen lemmikkinä ja lasten seuralaisena. KISSA TARVITSEE AIKAASI Kissa tarvitsee sinulta aikaa monilla eri tavoilla ja monissa eri asioissa. Kissa tarvitsee seuraa ja leikkiä. Yleensä kissan leikit muistuttavat
saalistamista. Se jahtaa mielellään esimerkiksi naruun kiinnitettyä
paperimyttyä. Jos kissan kanssa ei koskaan leikitä, se lakkaa vähitellen odottamasta
leikkejä ja mukavaa yhdessä olemista. Kissa vetäytyy omiin oloihinsa ja
siitä voi tulla apea nyhjöttäjä. Sisäkissan viihdyttäminen on erityisen tärkeää, koska se ei pääse
vapaasti 
ulos 
kissan 
askareisiin 
kuten 
vaanimaan, 
saalistamaan,
kiipeilemään, loikkimaan ja terottamaan kynsiä puunrunkoon. Siksi sillä
pitää olla sisällä mahdollisuus kissamaisiin puuhiin. Sisustuksen avulla voit järjestää kissalle kiipeilymahdollisuuksia. Itse
olen esimerkiksi jättänyt kirjahyllyyn tyhjiä hyllyjä, joilla kissa hyppii ja
kiipeilee. Se myös mielellään nukkuu korkealla. Sisäkissakin voi pitää ulkoilusta. Onko sinulla aikaa ja kärsivällisyyttä
viedä kissasi valjaissa ulos? Kissan ulkoiluttaminen voi olla ihmisen mielestä pitkäveteistä. Monet
kissat istuskelevat ja tarkkailevat kiireettömästi, mitä ympärillä tapahtuu. Ne eivät lähde kanssasi kymmenen kilometrin juoksulenkille. Kuten olet huomannut, kissan hankkimiseen liittyy monenlaisia
asioita, joita on harkittava ennen lopullisen päätöksen tekemistä. Ne ovat
sekä käytännön asioita että asenteisiin ja mielipiteisiin liittyviä asioita. JOUDUT EHKA ODOTTAMAAN Kun olet päättänyt ottaa kissan ja tiedät, mistä sen hankit, joudut ehkä
odottamaan. Kissapennun on oltava riittävän vanha ennen kuin voit ottaa
sen luoksesi. Kissanpentu luovutetaan uuteen kotiin, kun se ei enää tarvitse emon
hoivaa. Yleensä pentu on silloin ainakin kaksi kuukautta vanha, ehkä
vanhempikin. Kissaemo alkaa yleensä vieroittaa pentujaan, kun ne ovat kuukauden
—
parin kuukauden ikäisiä. Vieroittaminen tarkoittaa sitä, että emo
vähitellen lakkaa imettämästä pentuja eikä enää suojele niitä. Pentujen on
opittava itse hankkimaan ruokansa ja
pitämään puoliaan. Jos kissanpentu erotetaan liian pienenä emosta ja
sisaruksista,
sen kehitys voi häiriintyä. Liian aikaisin uuteen kotiin luovutettu kissa
ei ole ehtinyt oppia kaikkia kissan taitoja. Emon ja kissasisarusten antama
opetus jää kesken. Kissasta voi tulla turvaton ja hyvin riippuvainen
ihmisestä. Jotkut liian aikaisin emosta vieroitetut kissanpennut näyttävät
kaipaavan emoa aikuisinakin. Ne esimerkiksi imevät villapaitoja tai villaisia
peittoja. OMIA MUISTOJANI Kun sain oman kissani yli kuusi vuotta sitten, se oli kaksi kuukautta
vanha. Ystäväni toivat sen minulle junalla satojen kilometrien päästä. Kissani matkusti takin povitaskussa. Kahden kuukauden ikäisenä kissani oli tavattoman pieni, suorastaan
rääpäle. Kun se halusi tutkia, mitä juomalasissa on, sen piti nousta
takakäpälilleen, jotta se olisi yltänyt kurkkimaan lasiin. Nyt tuo entinen rääpäle painaa noin viisi kiloa ja monet luulevat sitä
kolliksi, koska se on aika roteva. Omissa silmissäni se on tietenkin juuri
sopivan kokoinen; kaunein kissa minun maailmassani. Kun sain kissani, suurin pelkoni oli, ettei kissa pitäisi minusta. Itsetuntoni taisi olla huono. Pelkoni meni ohi ensimmäisenä iltana, kun olin käynyt nukkumaan. Unta odotellessani luin sängyssä kirjaa vatsallani kyynärpäiden
varassa. Kissanpentu tuli nukkumaan kirjan päälle kyynärpäiden väliin ja
kehräsi äänekkäästi. Silloin tiesin, että kyllä kaikki menee hyvin. Kävin päivisin töissä ja opiskelemassa. Tuntui pahalta jättää kissa
yksin moneksi tunniksi. Ilmeisesti silläkin oli ikävä, koska se poissa
ollessani raahasi sukkani ja puseroni mytyksi jonnekin nurkkaan. En 
ole 
vieläkään 
oppinut 
jättämään 
kissaa 
kotiin 
hyvällä
omallatunnolla. Kissa jää katselemaan perääni, kun lähden ulos. Kun illalla palaan kotiin, näen usein kadulta, että se istuu keittiön
pöydällä ikkunan ääressä. Talvisin sen valkoinen rinta häämöttää hämärästä
keittiön ikkunan läpi. VINKKEJÄ TURVALLISUUDESTA Kissani katoaminen pentuna koloon keittiön kaapin ja seinän väliin
opetti minut tukkimaan kaikki sellaiset kolot ja raot, joihin kissa voi
pujahtaa. Suljin sanomalehdillä alhaalla seinissä olevat aukot. Sanotaan, että siitä, mistä mahtuu kissan pää, mahtuu koko kissa. Asun kaupungissa kerrostalon neljännessä kerroksessa. Kun tuuletan,
telkeän ikkunan tiukasti vain raolleen, jotta kissa ei mahdu ikkunasta ulos ja
putoa kadulle. Aina kun lähden ulos, laitan ikkunan kokonaan kiinni. En jätä muovipusseja ja kasseja kissan ulottuville. Ilman valvontaa
kissa voi tukehtua niihin. Kissani suurimpia huveja on ryömiä kasseihin ja pusseihin. Kun tulen
esimerkiksi kaupasta, kissa mönkii kassiin haistelemaan, mitä olen ostanut. Lenkillä siivoan myös luontoon heitetyt muovikassit pois, jotta
ulkoilevat kissat ja muut eläimet eivät joudu ahdinkoon. Kissani leikkii mielellään kaikella, mikä on pientä ja kevyttä. Sellaisia
ovat muun muassa pussinsulkijat, kumilenkit ja klemmarit. Annan kissan
leikkiä niillä silloin, kun voin itse vahtia sitä. Kun lähden ulos, tarkistan, ettei missään ole sellaisia esineitä, jotka
kissa voisi nielaista riehakkaissa leikeissään. Turvalliset leikkikalut jätän
tietenkin kissan viihdykkeeksi. Koska harrastan ompelua ja muita käsitöitä, yritän olla tarkkana, ettei
mihinkään jää neuloja kuljeksimaan. Kissaa ei saisi päästää ulos ilman valvontaa varsinkaan kaupungeissa
ja taajamissa. Ulkona vapaasti liikkuva kissa voi jäädä auton alle tai joutua
vääriin käsiin. Kaikki ihmiset eivät pidä kissoista eivätkä eläimistä
yleensäkään. Vaikka asun kaupungissa, käyn kissan kanssa usein maaseudulla
vanhempieni luona. Siellä olen päästänyt kissan ulos ilman jatkuvaa
valvontaa. Maantie ja lähin naapuri ovat puolen kilometrin päässä. Käyn
välillä vilkaisemassa, missä kissa on ja että kaikki on kunnossa. Kaupungissa ulkoilutan kissaani aina valjaissa silloin harvoin, kun se
suostuu lähtemään ulos. Kissa tottuu valjaisiin hyvin, kun sitä aletaan totuttaa niihin jo pentuna
vähän aikaa kerrallaan. Ulkona liikkuville kissoille suositellaan pantaa kaulaan. Pantaan kirjoitetaan omistajan nimi, osoite ja puhelinnumero. Jos kissa
katoaa,
löytäjä voi ilmoittaa kissan omistajalle, että karkulainen on löytynyt. Pannassa pitäisi olla joustava osa. Kissa on utelias eläin, joka voi
työntää päänsä milloin mihinkin. Se saattaa juuttua pannasta kiinni vaikka
oksaan tai seinän raossa törröttävään naulaan. Kun panta joustaa, kissa
pääsee kiipelistä. Myös rokotukset ovat turvallisuutta. Saat tietoa rokotuksista
eläinlääkäreiltä. Viime vuosina ulkona liikkuville kissoille on suositeltu
tavallisten rokotusten lisäksi rabies- eli vesikauhurokotusta. Kissan tapojen tunteminen lisää turvallisuutta, koska silloin ihminen
voi toimia niin, ettei kissa joudu vaaraan. Tiedän esimerkiksi, että kissani
on kiinnostunut kynttilän liekistä. Niinpä laitan kynttilöitä vain sellaisiin paikkoihin, joihin kissa ei
pääse, enkä koskaan jätä kissaa yksin palavan kynttilän kanssa. Monta vuotta sitten kissani emo tutki kesämökin saunan uunin tulta
niin läheltä, että sen viikset kärventyivät sykkyrälle — ihan kuin se olisi
käynyt permanentissa. Kissan turvallisuutta on myös se, että se tuntee oman nimensä ja tulee
luokse, kun sitä kutsutaan. Minun kissani tuntee nimensä. Lisäksi se tunnistaa vihellykseni. Kun
vihellän kissaani, se juoksee luokseni. Jostakin syystä kissani on vaikeampi
vastustaa vihellystä kuin omaa nimeään. Kolmas kutsu, jonka kissani tuntee on pienen tiu un kilistäminen. Se
tulee luokseni, kun kilistelen tiukua. Tiu un huono puoli on, että se kuuluu vain lähelle. Vihellys kuuluu
kauas. Kun joskus tyynenä kesäiltana järven rannalla vihellän kissaani, se
saa vipinää kylän koiriinkin. KISSA MATKUSTAA Otan kissan usein mukaan, kun lähden matkalle. Se matkustaa häkissä. Otan mukaan myös valjaat. Pieneen purkkiin laitan vettä. Ruokaa pakkaan
muovirasiaan. Talouspaperi on hyödyllistä, jos kissa voi pahoin. Kissalleni tulee
joskus paha olo, kun joudumme matkustamaan helteisellä säällä. Kun
kissani voi huonosti, se alkaa kuolata. Talouspaperilla voin siivota kuolan
kissasta ja häkistä. Jos voin itse vaikuttaa siihen, milloin lähden matkalle, yritän lähteä
silloin, kun ei ole liian kuuma ilma. Esimerkiksi kesällä voi olla viileämpää aamulla ja illalla kuin
keskipäivällä. Jos joudun matkustamaan helteessä, yritän pitää kissan varjossa ja
järjestää sille tuuletusta. Junassa
Matkustan kissan kanssa mieluiten junassa, koska siinä on
lemmikkiosasto. Lemmikkiosastossa voi matkustaa erilaisten lemmikkien
kanssa. Olen nähnyt lemmikkiosastossa kissojen lisäksi koiria, kaneja,
rottia, marsuja ja jopa gerbiilejä pikku laatikossaan. Kissalle ostetaan oma matkalippu. Se maksaa muutaman kympin ja
siihen sisältyy istumapaikkakin. Se on hyvä, sillä nykyään junat ovat usein
melko täynnä varsinkin lomien alussa ja lopussa sekä juhlapyhien aikoihin. Linja-autossa
Linja-autossa ei ole lemmikkiosastoa. Linja-autossa kissa voi haitata
allergisia matkustajia. Periaatteena linja-autossa on, että ensiksi autossa ollut matkustaja on
etusijalla, jos keskustellaan siitä, kumpi jää autoon: allerginen matkustaja
vai eläintä kuljettava matkustaja. Jos siis olet ollut linja-autossa ennen kuin siihen nousee allerginen
matkustaja, saat jatkaa matkaasi. Jos allerginen matkustaja oli ensin, sinun
ja kissan on odotettava seuraavaa linja-autoa. Edellä oleva sääntö on kuitenkin vain yleinen periaate. Käytännössä
säännöt vaihtelevat eri liikennöitsijöillä. Taksissa
Kaikki taksit eivät kuljeta lemmikkejä, koska niistä jää autoon
eläinpölyä. Eläinpöly haittaa allergisia matkustajia. Kun tilaat taksin, pyydä, että sinut hakee sellainen taksi, johon saat
ottaa kissan mukaan. Henkilöautossa Kun minulla oli auto, kissani matkusti myös siinä. Aluksi se matkusti
takaikkunalla. Tiesin, että se on vaarallista. Kuvittelin, mitä tapahtuisi, jos
kissa säikähtäisi suunniltaan esimerkiksi äkkijarrutuksessa ja kiipeäisi
peloissaan kasvoilleni tai säntäisi poikimien alle. Niinpä rakensin äitini kanssa verkosta seinän poikittain auton keskelle
etu- ja takapenkkien väliin. Verkkoseinän pystyi irrottamaan, joten käytin sitä vain silloin, kun
kissa oli kyydissä. Verkon ansiosta auton takaosa oli kokonaan kissan
käytössä. Verkkoa ei tarvitse rakentaa itse, vaan sen voi ostaa valmiinakin. Minulla vain sattuu olemaan kekseliäs ja kätevä äiti. Nykyisin kissani matkustaa henkilöautossa aina omassa häkissään. Ilmeisesti se tuntee siinä olonsa turvalliseksi ja kotoisaksi. Häkki
pehmusteineen tuoksuu tutulta ja turvalliselta; se on kuin matkustaisi
omassa pesässä. Mistä saa tietoa kissan kanssa matkustamisesta?",book
"Jos olet lähdössä matkalle, etkä ole varma, voitko ottaa kulkuneuvoon
kissan mukaasi, varmista asia etukäteen. Junalla matkustamisesta saat tietoa VR:ltä. Voit esimerkiksi soittaa tai
mennä käymään rautatieasemalle. Jos matkustat kissan kanssa linja-autolla, käänny Matkahuollon
puoleen tai vielä mieluummin sen liikennöitsijän puoleen, jonka linja-
autolla aiot matkustaa. Jos et tiedä, kenen linja-auto liikennöi sinne, minne olet menossa, kysy
Matkahuollosta. Myöskään lentokoneessa ja laivassa ei ole vain yhtä käytäntöä
lemmikin kanssa matkustamisessa. Käytännöt vaihtelevat eri yhtiöiden
välillä. Lentokoneella matkustamisesta saat tietoa siitä lentoyhtiöstä, jonka
koneella aiot matkustaa. Jos lähdet kissan kanssa laivamatkalle, ota yhteyttä siihen
laivayhtiöön, jonka laivalla matkustat. LEIKKIVÄ KISSA Kun kissanpentu leikkii muiden kissanpentujen joukossa, se oppii
seurustelemaan toisten kissojen eli lajitovereidensa kanssa. Se oppii
kissojen käyttäytymistä. Pikkukissat vaanivat, väijyvät, hyökkäävät, pakenevat, purevat ja
potkivat. Leikin avulla kissanpentu oppii käyttämään sellaisia ääniä ja
eleitä, joita se tarvitsee aikuisena kissana muiden kissojen kanssa. On tärkeää, että kissa osaa kissojen ääni- ja elekielen esimerkiksi
silloin, kun se puolustaa omaa aluettaan eli reviiriään. Oma kissani leikkii nyt aikuisena yhtä innokkaasti kuin pentuna. Se
jopa vaatii leikkimistä, jos näyttää siltä, että jään liian pitkiksi ajoiksi omiin
puuhiini. Kun kissani haluaa leikkiä, se tuijottaa minua ja naukuu juuri tietyllä
äänellä. Kun se näyttelee pakenemista, se haluaa, että minä ryhdyn muka
ajamaan sitä takaa. Jos nämä kehotukset eli tuijotus, naukuminen ja pakeneminen eivät
tehoa, on kokeiltava
vielä yhtä keinoa. Se kantaa lähelleni jonkin pienen esineen ja narahtaa vaativasti. Kissani noutaa pieniä esineitä kuten leikkihiiriä tai jopa mustia oliiveja. Minun pitää ottaa esine käteeni ja sanoa: «Heitetään!» Nyt kissa valpastuu
ja ryntää vaanimaan esimerkiksi nurkan tai oven taakse, sanomalehden alle
tai maton laskoksien lomaan. Sen korvat ovat aivan matalina pään sivuilla
ja viikset sojottavat suoraan alas. Hännänpää heilahtelee hiljaa. Kun kissa on näin valmistautunut, heitän esineen sen läheltä joko
lattiaa pitkin tai ilmassa. Se hyppää valtavalla loikalla esineen kimppuun,
ottaa sen kiinni kynsillään, potkii sitä ja heittelee ilmaan. Se hyppii,
kieppuu ja rojahtelee innoissaan. Lopuksi se tuo esineen takaisin: se pitää
heittää uudestaan. Kun vaaniminen ja hyökkääminen alkavat väsyttää sitä, se kellahtaa
loikomaan juuri siihen paikkaan, jossa väsymys sattuu iskemään. Se nuolee
itsensä puhtaaksi ja vaipuu uneen. Kissani pitää myös esineiden pudottelusta. Laitan sille muun muassa
pyykkipoikia, kyniä ja paperimyttyjä pöytien laidoille, kirjahyllyyn,
television päälle ja tuoleille. Sitten se kiipeilee pudottelemassa tavarat alas. Esineiden etsiminen
piiloista on kissastani mieluisaa puuhaa. Piilotan vaikkapa kynän pöydälle paperin alle tai lattialle maton reunan
alle. Sitten kissa etsii kynää, ja kun se huomaa sen, se kyyristyy vaanimaan. Sen takatassut vispaavat innokkaasti ja lopulta se hyökkää näyttävästi
kynän kimppuun ja kaivaa sen pois piilosta. Joskus tuon kissalleni kaupasta
tyhjän pahvilaatikon. Leikkaan laatikon päätyihin juuri ja juuri kissan
mentävän aukon. Kissani käyttää uutta laatikkoa leikkimiseen ja
nukkumiseen. Jossain vaiheessa se aina kuitenkin kyllästyy. Silloin vien
laatikon pahvinkeräykseen. Kun muutaman viikon päästä tuon sille taas laatikon, se onkin kissasta
taas jotain uutta ja kiinnostavaa. Ehdottomasti suurin kaikista kissani
huvituksista on kaataa ja pöyhiä lankakorini, kun unohdan sen kissan
ulottuville. Lankaleikki on erityisen hurmaavaa, kun en itse ole kotona. Kun
lankakori kaatuu, kerät kierivät pitkin lattiaa. Jos en ole kotona, kissa saa
kaikessa rauhassa vaania lankakeriä, hyökätä niiden kimppuun ja ottaa ne
perusteellisesti hengiltä. Lopulta se sapittaa, pureksii ja vanuttelee villaiset
kerät ja vyyhdit takkuisiksi kimpuiksi. Kissat ovat yksilöllisiä ja
persoonallisia, ja ajan myötä kissalle ja sen omistajalle kehittyy omia
leikkejä, jotka huvittavat kumpaakin. El SAA! Joskus kissa tekee asioita, joista se itse pitää, mutta jotka ovat ihmisen
mielestä kiellettyjä. Uskon, että kissan kanssa elämisessä ei ole kysymys vain kissan
opettamisesta talon tavoille. Myöskään ei ole kysymys kieltämisestä,
käskemisestä ja tottelemisesta. Yhteiselämän ydin on siinä, että ihminen tietää, mitä kissana
olemiseen kuuluu ja järjestää ympäristön sen mukaan. Sekä ihmisen että
kissan täytyy sopeutua siihen, mitä toiseen lajiin kuuluvan olennon kanssa
eläminen vaatii. Tiedämme esimerkiksi, että kissa huolehtii kynsistään
raapimalla. Siksi sille on turha huutaa, jos se raapii esimerkiksi tapetteja tai
ovien karmeja. Kissaa ei saa myöskään lyödä, kuten ei muitakaan eläimiä. Jos kissa
esimerkiksi raapii tapetteja, sano napakasti: «Ei!» ja nosta kissa
raapimispuun luokse. Jos hyvin käy, se oppii, että raapia saa, kunhan ei
koske tapettiin. Oma kissani repi verhoja. Kun kielsin sitä, se luimisti korvat
takaraivoa kohti ja menetti mukamas kuulonsa. Silloin aloin tehdä niin, että kun se iski kyntensä verhoon, nostin sen
raapimispuun ääreen ja asetin tassutkin valmiiksi puun pinnalle. Yllättäen se kerran jatkoikin raapimista puuta vasten kuin mitään ei
olisi tapahtunut. Sen jälkeen se ei ole enää kertaakaan raapinut verhoja! Joissakin
kaupoissa myydään kissan karkoitusainetta. Eräs tuttavani suihkuttaa
karkoitusainetta sohvan selkänojaan. Hän sanoo, ettei kissa raavi sohvaa ainakaan kahteen viikkoon
suihkutuksen jälkeen. Kotikutoisena karkotuskeinona olen joskus käyttänyt appelsiinin
kuoria. Ripottelen niitä siihen paikkaan, johon kissa ei saa mennä. Sellainen
paikka on ollut esimerkiksi lattia
juuri maalatun kaapin oven edessä. Keino tehoaa niin kauan kuin appelsiinin kuoret ovat tuoreita ja niistä
irtoaa kirpeää tuoksua. Kun ne kuivahtavat, kissa luultavasti nauraisi niille,
jos osaisi. Ehkä paras keino saavuttaa sopuisa yhteiselämä kissan kanssa on
toimia niin, ettei kissa joudu jatkuvasti niihin tilanteisiin, joissa se
käyttäytyy toisin kuin toivot. Esimerkki:
Kissani natustaa mielellään kirjankansien kulmia. Jos unohdan kirjan
pöydälle, se pureksii nautinnollisesti silmät puoliummessa kannet rikki. Niinpä en jätä kirjoja pöydille tai tuoleille lojumaan, vaan pidän ne
kirjahyllyssä tiiviissä rivissä. Jos kissasi taas syö kukkia, kasvata sille purkissa ruohoa tai
esimerkiksi kauran versoja. Kissani jätti kukat rauhaan, kun se sai omaa
ruohoa. Kissallani on koko ajan ruohoa saatavilla. Koska ruoho nahistuu aika
pian, sitä pitää kylvää ahkerasti. Jossakin vaiheessa se alkoi kyllästyttää. Sitten keksin hyvän keinon. Kun kylvän kissalle esimerkiksi kauraa, en kylväkään vain yhtä
purkillista, vaan ainakin kolme tai neljä. Yhden purkillisen jätän itämään. Muihin laitan kannet päälle ja sitten asettelen ne pakastimeen
talvehtimaan». Kun ruoho alkaa nahistua, otan pakastimesta uuden purkin
huoneenlämpöön. Pakastimessa talvehtinut kaura versoo noin viikossa. Mielestäni kissan 
kanssa 
pääsee hyvään yhteisymmärrykseen
kärsivällisyydellä, tykkäämisellä, tiedolla ja kompromisseilla. Jos kestät naarmuja, nurkissa viilettäviä karvatuppuja, satunnaista
mekastusta öisin, kurttuun leikittyjä mattoja, rikki pureskeltuja kirjankansia,
harottavia langanpätkiä, hyviä ja huonoja yllätyksiä, ajoittaista surua ja
huolta, omituisia herätyksiä, karvaisia vaatteita ja sitä, että joku tuijottaa
sinua, ota kissa. LOPUKSI Ai niin, enkö ole kertonut kissani nimeä? Se on Sukka. Kissani on
harmaa kuin mummon sukkalanka ja sillä on valkoiset tassut — aivan kuin
sillä olisi jalassa valkoiset sukat. Vesa Ämmälä - Ankkurinappi Tämä tarina kertoo nuoresta miehestä nimeltä Patu. Patulla oli yleensä
housuina farkut ja päässä lippalakki. \
Lakissa luki Ferrari, ja lippaa oli vähän taivutettu. Hän oli aika rento
tyyppi. Patulla oli pituutta melkein kaksi metriä ja hartiat leveät kuin ladon
ovet. Hän asusti yksin. Ehkä sen vuoksi koska autot ja moottorit olivat aina
kiinnostaneet enemmän kuin naiset. Tai sitten ei ollut vielä vaan se oikea
rakkaus kolahtanut. Patun oikeaa nimeä ei tainnut tietää muut kuin hänen
äitinsä ja pappi, joka oli kasteen antanut. Kutsumanimen kun joku kerran
keksii, sellaisia sitten ollaan koko elämä. Patun hiukset sojottivat
vaaleankeltaisena pehkona, eikä niitä saanut suoraksi minkäänlaisella
kammalla. Hänen korvansa höröttivät kuin niistä olisi alituisesti lapsena
kiskottu. Ehkä oli kiskottukin, kun oli luultu, ettei toinen kuule. Kyllä hän
kuuli, mutta ei vastannut koska ajatteli vain omiaan. Patu tykkäsi jos päivät
ja viikot
menivät samanlaisesti. Hän saunoi perjantai- iltana, lottolapun vei
lauantaina ja nukkui aina pitkään sunnuntaiaamuna. Patu teki kaikenlaisia rakennustöitä työkseen. Hän teki timpurintyötä,
muurasi tiiliä, ajoi vaikka trukkia tai heilui maalipensselin kanssa. Nuoremman miehen kuuluukin tehdä kaikenlaista, eikä narista tai voivotella
vanhemmille työkavereille. — Ei nyt huvita enkä viitsi. Patu asui Turussa sen kokoisessa rivitalo-osakkeessa, että yksin eläjä
jaksaa siivota. Hänen pienellä pihallaan oli auringon kärventämä nurmikko, jossa
sentään kasvoi voikukkia ja päivänkakkaroita. Patun mielestä ne olivat nättejä ja kasvoivat ihan ilman hoitoa. Hänen
olohuoneen pöytää koristi puinen tulppaani. Se oli aina kaunis eikä
tarvinnut koskaan kastelua. PUISTOSSA RIIDELLÄÄN Yhtenä iltana Patu autoili pitkin Aurajoen rantaa ihan vaan omaksi
huvikseen. Autoradio oli auki ja takalasissa killuvat karvanopat heiluivat
musiikin tahdissa. Kesäiltana oli mukava ajella rantakatua. Siitä näki myös
punaisten ja valkoisten Ruotsinlaivojen tulevan sekä lähtevän. Kadunvarren
terassit olivat täynnä ihmisiä. Patu katseli heitä ja mietti: — Olutta ja
siideriä litkitään kesällä paljon. Ei ihme että elokuussa monen vatsa
pömpöttää kuin rantapallo. Patu pysähtyi, kun suojatielle eteen astui joku
nainen. Konepellin edestä ohi naputtivat katukiviä korkokengät ja tosi
pitkät hoikat sääret. Ei siinä mitään, koska Patu oli vapaa mies. Nättejä sääriä saa vaivihkaa
vilkaista, mutta ei sovi toljottaa. Naisen perään ei kyllä passaa viheltää. Nainen voi pian sanoa:
— Onkos koira hukassa kun viheltelet. Patun auto oli vanha Ford Sierra. Mutta hän piti siitä hyvää huolta. Moottori kehräsi kuin kissa,
eikä auton korissa mikään kolissut tai nitissyt. Patu parkkeerasi Sierran
kadunvarteen. Hän käveli puistoon ja istui penkille. Siitä näki laivat joella ja sataman
suulla. Patu istui ja katseli, eikä murehtinut mitään. Kaikki murheet suomalaisilla tulevat aina syksyllä ja talvella. Johtuuko
se siitä kun on pakkasta, pimeää ja loskaa? Telkkari hajoaa. Kahvinkeitin alkaa tiputtamaan alleen ja jääkaapista
irtoaa kahva. Jos muuttaisi Espanjan aurinkoon talveksi, säästyisikö
tämmöisiltä murheilta? Mutta nyt Patu istui puistossa vailla huolia. Vähän matkan päässä oli
toinen puistonpenkki. Siinä istui joku mies ja penkinreunalla oli poikittain
kyynärsauvat. Sieltä suunnalta, käytävän päästä, kuului kovaäänistä puhetta. Näkyviin tuli kaksi miestä takit levällään ja rehvakkaina täyttäen koko
puistotien. Käsissään heillä oli kilisevät muovikassit. Patu seurasi syrjäsilmin ja ajatteli mielessään, ettei tuommoisista aina
tiedä. Mitä sitten tapahtui? Jotakin vallan kauheaa. Äkkiä kuului kovaa kiroamista ja mäikettä sen toisen penkin luota. Patu kuuli kun siellä huudettiin:
— …tanan ukkeli, teit viimmäsen tempun! Toinen kaljakassimiehistä makasi maassa penkin edessä, toinen horjui
vieressä. Patu katsoi tilannetta ja huomasi penkillä istuvan miehen hapuilevan
käsiinsä kyynärsauvoja. — Teit ukko sen tahallasi. Kampasit sauvalla. Nyt tulee turpiin että roikaa, maasta ylös kömpivä huusi naama
punaisena. Patu seurasi tilannetta sivusta silmä tarkkana. Toinen miehistä nappasi
penkillä istuvaa miestä kauluksesta. Patu huomasi, että istuja näytti
vanhemmalta mieheltä. Epäsuhta oli melkoinen. Kaksi 
voimansa 
tunnossa 
olevaa 
kännistä 
miestä, 
vastassa
harmaapäinen ukko. Mahtoiko olla veteraani? Patu kunnioitti sotaveteraaneja erityisen paljon. He olivat sodassa
oman henkensä vaarantaen puolustaneet kotimaataan. Patu oli kuullut veteraanien kertovan, kuinka he taistelussa pysäyttivät
vihollisen tankin lykkäämällä tukin telaketjuihin. Patu päätteli, että nyt pitää sekaantua juttuun. Yleensä ei tappeluun
kannata sekaantua. Saa ehkä itse turpiinsa ja joutuu vielä kahnauksiin
poliisin kanssa. Patu harppoi riitelevien luo otsa vihaisesti rypyssä. Hän
pysähtyi miesten eteen ja kysyi tuimalla äänellä:
— Onkos jotakin hämminkiä? Patu oli iso mies ja ääni sen mukainen. Nyt se oli niin kova, että
varpusparvi räpisti puun oksalta lentoon ja kerrostalon ikkunat kadun
varrella värähtivät. Kaljaveikot säpsähtivät ääntä niin paljon, että muovikassit käsissä
kilahtivat. He tuijottivat ihmeissään Patua. Mistäs tuommoinen köriläs
tähän ilmestyi? Patu katseli puhumatta ja kaljaveikot olivat myös hiljaa, tekivät kai
tilannearviota. Patun ääni ärähti nyt kuin Sierran pakoputket: -Antaa kalppia. Ei ukko
ketään kampannut. Tai sopii yrittää tulla päälle. Hän puristi lapion kokoiset kouransa nyrkkiin. Otti vähän tanakamman
asennon ja sylkäisi suupielestä sivulle. Kaljaveikot ottivat pari askelta taakse ja näyttivät epävarmoilta. Toinen
ujutti kättään taskuun. Patu vähän aavisti miksi. Kun mies veti kättä
taskusta, Patu kaappasi häntä olkavarresta. Patu väänsi voimalla ja mies
parahti, kädestä putosi puukko tielle. Patu irrotti miehestä ja nappasi puukon. Ihmetteli sitten:
— Oho! Meinasit tämmöisen kanssa sohia. Tästä taisi tullakin
vakavampi juttu. Hetkeen ei tapahtunut mitään, oli vain tiukkaa mulkoilua molemmin
puolin. Sitten miesten katseet lukkiutuivat Patun olan taakse. Patu ihmetteli
mielessään:
— Miksi ne sinne alkoivat tuijottaa. Oliko jokin metku mielessä? Patun takaa kuului hevosen hirnahdus, kavion kopsetta ja sitten ääni
joka kyseli:
— Onkos täällä jotakin ongelmia? Patu uskalsi kääntyä katsomaan. Humman pää heilui hänen takanaan,
leukapielistä tippui kuola sen pureskellessa suitsiaan. Satulassa istui ratsastaja, ei silti mikään lännenmies vaikka pistooli
roikkui vyökotelossa. Siinä oli koppalakkinen, sinitakkinen poliisi! Semmoisia on vaan vieläkin. Kyllä ratsupoliisin paremmin erottaa
kaupungin kaduilla
kuin sinivalkoisen pakettiauton. Tulipas oikeaan aikaan. Ehkä joku oli
jo laitokselle soittanut
ja sanonut ääni vihaisena: — Taas känniset räyhää puistossa. Tehkää nyt jotakin,pistäkää vaikka
putkaan rauhoittumaani Hevonen nosti päätään, katsoi vuoronperään miehiä, ravisti harjaa ja
hörähti. — Noo Columbo. Ota rauhallisesti, poliisi sanoi taputtaen ratsun
kaulaa. Poliisi katsoi tutkivasti miehiä ja kysyi:
— Jokin nujakka menossa? Samalla hän huomasi puukon Patun kädessä ja ilme tiukkeni. Patu
ojensi puukon kiireesti poliisille ja sanoi:
— Annan tämän pois. Se oli tällä arpinaamaisella miehellä. Tilanne selveni poliisille hetken puhumisen jälkeen. Vanha ukkoja Patu olivat syyttömiä. Räyhääjät joutuisivat laitokselle
rauhoittumaan. Lähtiessään poliisi istui ryhdikkäänä satulassa. Miehet kävelivät
hevosen edessä tököttävin askelin. Vähän matkan päästä seurue pysähtyi. Hevonen hirnahti, nosti häntää
ja paukautti aika pierun. Patu kuuli kun poliisi sanoi:
— Columbo osoittaa vähän mieltään. Se hermostuu tappelunujakoista
ja saa sitten ilmavaivoja. Patu ja ukko seisoivat toisiaan katsellen. Patu huomasi, ettei ukko
oikein kauhean vanha tainnutkaan olla. Ei, vaikka poninhännälle sidotut hiukset olivat harmaat ja leukaa
kiertävä parta myös. Yllään hänellä oli merimiestakki ja päässään
kauhtunut, sininen kipparinlakki. Ja vielä kun jaloissa olivat kuluneet
purjehduskengät, ukko näytti merimieheltä. Eipä häneltä puuttunut muuta
kuin olkapäällä roikkuva purjekankainen merimiessäkki. Silmissä ukolla oli veijarimainen pilke. Sellainen, että olisi vaikka
voinut lykätä pikkuisen kyynärsauvaa toisen kinttuun. Ukko katseli takkiaan: — Tästä taisi äskeisessä rytäkässä pudota nappi. Mutta kiitokset vaan
avusta,
hän sanoi kättään ojentaen. — Onneksi ei vakavampaa sattunut. Muutenkin on liikkuminen
huonoa kun pitää käyttää näitä sauvoja selkäkipujen takia, hän jatkoi. — Kuskaan kyllä kotiin, jos et kaukana asu. Haen vain autoni
lähemmäs, Patu lupasi ukolle. Patun kävellessä riitelypaikan ohi hän näki maassa jotain kiiltävää. Siinä hiekalla oli kullanvärinen ankkurinappi. — Tämä taitaa olla ukon takista, hän ajatteli laittaessaan napin
taskuunsa. Ukko asui toisella puolen kaupunkia lähiössä, jossa oli kymmenkunta
samanlaista harmaata kerrostaloa. Patu ajoi talojen välissä, kunnes ukko sanoi erään rappukäytävän
edessä:
— No niin, pysähdy tässä. Sitten hän ehdotti:
— Jos ei ole kiirettä, tule vilkaisemaan asuntoani. Patu mietti hetken. Ukko vaikutti mukavalta ja ehkä kaipasi
juttuseuraa. — Jos sitten tulen vähäksi aikaa, hän sanoi. Asunto oli tilava kerrostalokolmio. Se oli täynnä erilaisia tavaroita. — Nämä ovat matkamuistoja eri puolilta maailmaa. Olen ammatiltani merenkulkija, ukko sanoi. Siellä oli lattialla ja
seinillä kiinalaisia maljakoita ja japanilaisia viuhkoja. Intiasta oli norsun
torahammas ja Afrikasta nahkarumpu sekä keihäs. Merenkulkija keitti kahvia ja teki muutaman tuhdin makkaravoileivän Hän sanoi kertovansa merimieselämästä ja siinä saattaisi mennä jonkin
verran aikaa MERENKULKIJA KERTOO MATKOISTAAN Merenkulkija istui vanhassa nahkanojatuolissa. Patu istui vastapäätä
sohvalla kuunnellen hiljaisena merenkulkijan tarinaa. Merenkulkija kertoi joskus olleensa naimisissa. Mutta sitten tuli
avioero, koska merimies ei viihdy maissa ja perhe kotimaassa unohtui
maailmaa kierrellessä. Hän 
kertoili 
merielämästä. Siitä 
kuinka 
laivat 
kaatuivat
myrskyaalloissa. Päiväntasaajalla purjehtiessa aurinko paahtoi laivankannen niin
kuumaksi, että siinä pystyi paistamaan kananmunan. Hän kertoi, että
Kiinalaisen sataman kapakassa vinosilmäinen nainen pisti häntä tikarilla. — Se rakastui minuun eikä halunnut että lähden, Merenkulkija sanoi
haikeana. — Idän naisilla on tulinen luonne, Patu sanoi. -Yhtä tulinen kuin
päiväntasaajan aurinko, merenkulkija vastasi. Annanpa neuvon. Vaimoksi
kannattaa ottaa suomalainen nainen, joiden luonne on viileämpi,
merenkulkija neuvoi. — Jos joskus vaimon ottaa, pitää tarkkaan miettiä. Mutta kun rakkaus
oikein kolahtaa,
voi kaikki järkevä unohtua, Patu sanoi. — Kerronpa jotain, joka painaa mieltä. Olen liian vanha kapteenien
mielestä laivan miehistöön, mutta en omasta mielestäni. He ottavat
kuitenkin vaan nuorempia miehiä, merenkulkija valitti. Patu oli hiljaa, ei tiennyt mitä olisi toiselle sanonut, koska itse oli nuori
ja terve. Ukko merenkulkija oli vanha ja selkävaivainen. Merenkulkija kertoi:
— En pysty maissa olemaan, mieli on apea. Uni ei tule ja ruoka ei
maistu, mahakaan ei toimi. Valtameren aaltojen keinutellessa kaikki toimii. Patu sanoi siihen:
— Vatsan toiminta on tärkeä. Mutta jos liikaa keinuttaa, saattaa iskeä meritauti. Sitten ei pysty
syömään. — Mutta vatsa silti toimittaa ulos molemmista päistä, ja olo käy kohta
huteraksi. Merenkulkija sanoi, että menee koko ilta, eikä hän pääse asiaan, koska
Patu koko ajan miettii pikkuasioita. — Mikä ei ole pieni asia? Patu kysyi. — Olet luotettavan tuntuinen mies. Siksi kerron sinulle, että aion
lähteä purjehtimaan yksin maailman ympäri, merenkulkija sanoi. — Oh hoh. Yksin laivalla ja minkälaisen lastin kanssa? Patu hämmästeli. — Ehei. Ei sentään laivalla. Sopivan kokoisella veneellä, ilman lastia. Sitten voi poiketa missä satamassa tahtoo, merenkulkija sanoi. — Onkos sinulla sellainen vene jossakin? Patu kysyi. — Ei minulla vielä ole, mutta sellainen pitää hommata, merenkulkija
sanoi. Patu mietti otsa rypyssä ja sanoi:
— Kuinka sellaisen osto onnistuu, kun sinulla on selkä huonossa
kunnossa ja nuo kyynärsauvat? MERENKULKIJA TARJOAA PATULLE TYÖTÄ — Voisitko sinä auttaa sellaisen ostamisessa? Maksan kyllä palkkaa ja
tietysti kulukorvaukset, merenkulkija kysyi yllättäen. — Oh hoh, Patu ajatteli ja meinasi heti kieltäytyä, mutta alkoi sitten
ajatella asiaa tarkemmin. Nyt lomalla olisi aikaa ja ukko maksaisi palkan. — Ei vaan ole kokemusta venehommista, Patu sanoi. Merenkulkija sanoi, että hän kyllä antaa tarkat ohjeet siitä,
minkälainen vene pitäisi ostaa. Heti tämän sanottuaan hän jatkoi:
— Lähden yksin, vaikka matka on vaarallinen. Myrsky paiskii venettä
ja Kiinan merellä saattavat vaania merirosvot. Patu sanoi:
— Olisiko parempi ottaa joku kaveri mukaan? — Minulla on kokemusta. Mutta jos menetän henkeni, synnyn
uudelleen albatrossilintuna. Liihottelen valtameren yllä kuten kaikki entiset
merimiehet, merenkulkija sanoi. Patu oli hiljaa ja mietti joskus nähneensä sellaisen linnun kuvan. Ei merimiehille tainnut sitten oikein huonosti käydä. Albatrossilintu oli
komean näköinen niissä kuvissa keinuessaan aalloilla tai liihotellessaan
taivaalla. — Tulitko kuitenkin katumapäälle tässä veneen hankinnassa, kun
kovasti mietit jotakin? merenkulkija kysyi. — Ajatukset juuttuivat Albatrossilintuihin, Patu vastasi. Merenkulkija sipaisi nenänsä päätä ja siveli sormilla partaansa. Ne
olivat sellaiset merkit, että aletaanpa puhua asiaa. MERENKULKIJA KERTOO MILLAISEN VENEEN HALUAA Merenkulkija haki paksun kirjan, jonka kannessa oli kuva isosta
purjelaivasta halkomassa aaltoja täysin purjein. Hän käänsi kirjan sivuja kunnes löysi etsimänsä kohdan ja näytti sitä
Patulle. —   Siinä on sellainen vene millä purjehtii valtamerillä, Merenkulkija
sanoi. Patun mielestä kuvassa oleva vene näytti vanhalta ja pieneltä. Niin
matalalta, että sen kannelta pystyisi kädellä koskettamaan vettä. Patu sanoi:
— Eipä kaksiselta näytä, ei tuollaisella maapalloa kierretä, ongelle
sillä voisi mennä lähivesille. Merenkulkija pudisti päätään:
— Tuolla veneellä on purjehdittu valtamerillä, lue mitä tekstissä
sanotaan. Patu vilkaisi kuvan kirjoitusta. Amerikkalainen Smith oli tehnyt
valtameripurjehduksen… tällä kauniilla veneellä… Koska oli tehnyt? Viisikymmentä vuotta sitten! Patu mietti:
— Ukon ajatukset oli pihalla. Oliko selkäkipulääkkeet sekoittaneet
hänen järjenjuoksunsa? Patu päätti mielessään antaa ukon lähteä vaikka
puusaavilla maailman meriä kiertämään. Kyllä hän venettä ostamaan
menee, kunhan itse ei tarvitse kyytiin mennä. Hetken päästä oli kaikki käytännön asiat sovittu. Patu sai tiedon siitä,
kuka semmoisia veneitä myy. — Reissaaminen maksaa. Yllätysmenojakin voi tulla. Saanko omat
rahat pois, kun keikka on tehty? Patu huomasi kysyä. Merenkulkija katsoi pitkään. Väänsi puhumatta itsensä ylös tuolista,
kopeloi sauvat tueksi ja meni makuuhuoneeseen. Sieltä kuului kolinaa,
ukon mutinaa ja muita ääniä, aivan kuin sängyn patjan alta olisi jotain
haettu. Hetken päästä kopisivat taas sauvat ja merenkulkija palasi
olohuoneeseen. Mutta mitä hänellä oli sormien välissä? Setelinippu,
piukasti peukalon ja etusormen välissä. — Annan tästä rahaa mukaan, merenkulkija sanoi. Patu otti rahat, kiitti ja sanoi,
— Kulutan näistä sitten sen verran kuin tarvitsen, ja otan kuitin
ostoksista. Patu oli katsellut kaapin päällä olevia mustavalkoisia valokuvia. — Keitä kuvissa on? hän kysyi ukolta. Yhdessä kuvassa hymyili tummahiuksinen nainen. Toisessa kuvassa
pieni tyttö istui lampaantaljalla, hän muistutti kasvoiltaan vanhempaa
naista. Merenkulkija nousi ylös tuolista,
meni kuvien viereen ja katsoi vakavana niitä. — Tässä ovat entisen vaimoni ja pienen tyttäreni kuvat. Avioeromme
jälkeen he muuttivat jonnekin. Siitä on paljon aikaa, enkä ole sen jälkeen
tavannut heitä, Merenkulkija sanoi hiljaa. Patu huomasi kyyneleen vierivän
hänen poskellaan. — Haluaisin tavata tyttäreni, mutta minulla ei ole mitään tietoa siitä,
mistä hänet löytäisi, merenkulkija sanoi. — Surullinen juttu, mutta en voi auttaa. Lähden nyt nukkumaan, ja
huomenna heti venekaupoille, Patu sanoi. Vasta kotona Patu muisti löytämänsä takin napin. — Kyllä sen vielä ehtii merenkulkijalle antaa, hän tuumi ja lykkäsi
napin takaisin taskuunsa. ENSIMMÄISEN VENEMYYJÄN SURULLINEN TARINA Patu heräsi aamulla kuudelta niin kuin aina. Pikkuisen väsytti, kun
merenkulkijan luona oli mennyt myöhään. Aamukahvia hörppiessä hän luki
sanomalehdestä päivän uutiset. Etusivulla oli iso ulkoministerin kuva. Mitäs murheellista nyt oli suomalaisille tapahtunut? — Ministeri lähetellyt naiselle tekstiviestejä. Voi voi. Parempi olisi lirkutella lemmenjuttuja suoraan korvanipukan viereen,
eikä ehdotella kännykän kautta, Patu mutisi lukiessa. Hampaat pestyään ja parran ajettuaan Patu tutki ukon antamaa
osoitepaperia. Naapurikaupungissa oli yksi sopivan tuntuinen vene
myynnissä ja siellä hän käydä sujauttaisi puolessa päivässä. Patu katsoi lähtiessään, että jääkaapin ovi oli kunnolla kiinni. Roskis
oli tyhjä, ja tuuletusikkunat hiukan auki. Valtatiellä Patu ajoi reippaasti, mutta huomasi hiljentää aina
kameratolpan kohdalla. Ylinopeussakkoja ei ukko kelpuuttaisi kuluiksi. Naapurikaupungin keskustan halki ajettuaan hän pysähtyi välillä
katsomaan karttaa ja jatkoi sitten taas eteenpäin. Asutus harveni. Kohta hän oli taas maaseudulla. Oikea tie löytyi ja
samanmoinen osoitenumero kuin paperissa. Patu kurvasi korkean talorötiskön viereen pihalle. Talon seinälautojen
harmaa maali oli vanhuuttaan hilseilyt, ja piha oli pitkän heinän peitossa. Pihalla kenotti lisäksi maalaamattomista laudoista tehty vanha suuli eli
pihalato. Sen katto oli notkolla ja paikattu tuulessa läpsyvällä pressulla. Piha oli
muuten autio, mutta portaiden edessä seisoi vanha Volvo, helmapellit
ruskeitten ruostekukkien peitossa. Vieraan tulo oli huomattu. Kohta ulko-ovi aukeni saranat naristen. Ulos tuli mies haroen hiuksiaan ja haukotellen makeasti. Jalassa miehellä oli verkkarit ja yläkropan verhona oli yhtä reikäinen
paita kuin kalaverkko. Patu sanoi:
— Päivää. Kysyi sitten, olikos täällä vene myynnissä, kun sellaista ei näkynyt
missään. Vai olisiko se valmiina vedessä? Ei sentään niin hienosti asia ollut. Venettä mentiin katsomaan vasta sitten kun myyjä oli aikansa rapuilla
haukotellut, muutaman sanan murahdellut sekä vielä käynyt talon nurkalla
lirillä. Vene olikin siellä suulissa. — Otan pönkän pois oven edestä, mies sanoi. Kun suulin ovi aukeni, jokin tumma möhkäle siellä hämärässä
häämötti. Patu astui sisään. Suulissa oli maalattia, lattialla puuroskaa ja
heinänsilppua. Hiiri livahti jalan vierestä karkuun. Kun silmät tottuivat
hämärään, tumma möhkäle sai veneenmuodon. Se könötti kölillään lattialla,
ja kyljellä oli pönkkäpuita tukemassa jotta pysyisi pystyssä. Vene oli vanha. Joskus aikanaan laidat olivat olleet kiiltäväksi
lakattuja, nyt ne olivat lahon harmaata puuta. Patu tarkasteli pohjalautoja
kuten ukko oli käskenyt. Oli pohjassa lautoja. Mutta niissä oli lahoreikiä. Lattialla juossut hiiri
livahti sellaisesta sisään. Verkkopaitainen myyjä yskäisi kurkkuaan selväksi:
— Tässä on mainio vene. Pikkasen kun sipaisee maalia kylkeen niin se on uuden veroinen, mies
kehui. Ei Patu ihan samaa mieltä ollut. Kylkeä kiivetessä kannen reunasta
irtosi käden alla parraslista. Kannella kävellessä jalka hujahti lankun läpi. Oi voi! kun Patun
nilkkaan koski. Patu katsoi hyttiin. Huh huh, sieltäpä lemahti vahva homeen haju. Se
hiiri katsoi lattialla, tuleeko tuo sisälle? Mutta ei Patu mennyt, koska oli jo tarpeeksi nähnyt. Myyjä seisoi
ovensuussa katsoen sen näköisenä Patua, että tehdäänkö heti kaupat. Patu pudisti päätä. Myyjän hymy sammui, sitten hän kaivoi
verkkarintaskusta viinapullon Narautti sen korkin auki ja otti pitkän hörpyn
raakaa viinaa. — Ei tämä kaunotar sitten heti kolahtanut, myyjä sanoi apeana. — Ei heti, eikä myöhemmin. Vene on raato. Ei sillä voi merelle
mennä, Patu antoi jyrkän tuomion. Myyjä huokasi, kiersi uudelleen pullon korkin auki ja ojensi pulloa
Patulle,
— Käviskö ryyppy? myyjä ehdotti. Patu pudisti päätään. Myyjä pulputti viinaa omaan kurkkuun ja ähkäisi. — Halvalla myisin. Terveys reistailee. Ei minusta ole enää merelle. Vene on tuossa könöttänyt kymmenen vuotta, hän sanoi haikeasti. Mies istui penkille suulin seinustalle ja pyysi, että Patu olisi hetken
seurana. Patu suostui, kun ei heti kehdannut lähteä. Myyjä kertoi surullisen tarinan:
— Joskus kun vene oli ollut kiiltävä sekä kaunis, sillä oli paljon
purjehdittu
vaimon ja lasten kanssa. Myyjä huokasi, kun muisteli kuinka hyvin silloin asiat olivat. Otti
sitten taas hörpyn ja pisti pullon varovasti penkin alle jatkaen kertomista. — Elämä oli hyvässä mallissa, olin myyjänä autoliikkeessä. Mutta
sitten sattui ikävästi. -Yksi nainen osti kalliin Volvon. Kiitokseksi vein
purjehtimaan. — Satamaan tullessa nainen horjahti kannella ja tippui veteen. Hyppäsin perään ja sain kiinni, ettei hukkunut. Ei muuta harmia tullut,
mutta vaatteet kastuivat. Patu vilkaisi kelloa. Venemyyjä huomasi sen ja sanoi, ettei juttu enää
kauaa kestä. Hän jatkoi kertomista:
— Sanoin naiselle, että hytissä on vaimon vaatteita. Niistä voi vaihtaa
kuivat päälle niin pääsee kotiin. — Pahaksi onneksi sattui vaimo paikalle. Minä olin kalsareissa,
naisella oli pelkkä pyyhe päällä. — Vaimo halusi avioeron kun luuli, että siinä olisi ollut
lemmenvipinää. Sitten minulla alkoi töissä mennä huonosti ja lopulta
annettiin lopputili. — Vaimo sai erotessa talomme. Lapsia en saanut tavata ja aloin juoda
reippaasti viinaa murheeseen, myyjä jatkoi apeana. — Vaimo ei huolinut venettä. Nyt on vene romu, ja minä olen
samanlainen terveydeltäni, myyjä sanoi kyynel poskella. Patu sanoi:
— Sääliksi käy hienoa venettä, joka lahoaa maissa pienen erehdyksen
takia. Sitten hän ehdotti myyjälle, Jos sinä jättäisit viinan juomatta. Laittaisit
talon ja pihan nätiksi, korjaisit veneen pohjan ja häätäisit hiiret sisältä
hytistä. — Menisit myymään taas autoja. Laittaisit veneen veteen, että pääsisit
purjehtimaan, vaikkapa hyvän naisasiakkaan kanssa, Patu jatkoi. Hän mietti hetken pää kallellaan ja lisäsi:
— Jos tämäkin tippuisi veteen, tulisi mukavaa säpinää, kun yhdessä
vaatteita kuiviin vaihtaisitte. Myyjä kiitteli neuvoista. Patu vähätteli ja sanoi:
— Ei maksa mitään. Pitää lähteä koska hommat on kesken. Ennen lähtöä tuli mieleen että kuvakin piti ottaa. Patu tähtäili kameralla edestäpäin. Näytössä näkyi veneraato pönkkien
varassa ja keulassa haalistunut nimi, Unelma. Hän painoi laukaisinta ja otti
kuvan. PATU KOHTAA KAUNIIN EMMAN Patu ajeli kaupungin halki poispäin. Vatsa alkoi murahdella, eikä ihme,
kun kello läheni jo puoltapäivää. Ennen valtatietä tuli sopivasti kohdalle
ABC-asema. Oli lounasaika. Kahvilassa astiat kilisivät ja äänet sorisivat. Haalaripukuiset työmiehet
ja rekkakuskit söivät muusia ja lihapullia. Se on kunnon suomalaista
ruokaa, jota on helppo tilata ja syödä. Patu kuitenkin tilasi vähän kevyempää ruokaa, jota oli yhtä helppo
tilata ja syödä. Patun kännykkä soi juuri kun annos oli tuotu pöytään. Hän huokasi kaivaessaan kännykkää taskustaan:
— Joo. Merenkulkija soitti ja kysyi, miltäs ensimmäinen vene näytti. — Muusi ja nauravat nakit jäähtyy, jos nyt aletaan jutella, Patu sanoi ja
sulki puhelimen. Syötyään hän katseli merenkulkijan antamaa paperia. Toinen
myytävistä veneistä oli Lahdessa. Ehdin vielä sinnekin tänään, kun lähden
heti, Patu päätti. Forssan kohdalla ajellessa Patu mietti: — Lahti on sisämaan kaupunki,
Vesijärven rannalla. Ei kai järviveneellä uskalla lähteä merelle. Olisiko hän katsonut väärin
osoitteen? Siinä tuli sopivasti kohdalle linja-autopysäkki. Patu jarrutti, kurvasi
sivuun ja haki merenkulkijan antaman paperin esiin. Patu tutki osoitetta. Sitten hän huomasi jonkun seisovan auton kyljellä hanttimiehen puolella ja
kopeloivan ovenkahvaa. Kuka autoon yritti? Naisen kasvot näkyivät ikkunan takana. Patu ei yleensä avannut ovea
vieraille. Kannattaakin olla tarkka, tai pian joku kolkkaa. Patu kurkotti ja kiersi ikkunaa vähän auki. — Päivää, nainen sanoi. Patu katsoi niska kyyryssä ikkunan raosta. — Päivää, hän vastasi. — Hyvä kun pysähdyit, nainen sanoi. Patu aukaisi oven lukon. Ajatteli, että on parempi puhua avoimesta
ovesta. Ei nainen kolkkaajalta näyttänyt, oliko sattunut joku tapaturma? Auton oven auetessa nainen tupsahtikin saman tien sisään, ja hänen
mukanaan leijui tuoksu kuin ruusukimpusta. Patu katseli ihmeissään, että olipa nätti ilmestys. Naisen tummat
hiukset olivat nutturalla, korkeilla poskipäillä iho hehkui sileänä. Nainen hymyili niin, että Patun sydämessä kolahti ja päässä tuntui
humaus. — Heissan. Olen Emma. Kiva kun sain kyydin. Hetken tien laidassa
peukku pystyssä jo odotin,
nainen sanoi. Emma sovitti kassinsa jalkojensa juureen. Naksautti turvavyön kiinni
ja katsoi sitten Patua ihmetellen, mitäs tässä vielä odotetaan? Patu taas katseli ihmetellen Emmaa. Mihin tämä mahtoi olla menossa? — 
Myöhästyin 
bussista. Mutta 
nipin 
napin 
vielä 
ehtisin
Hämeenlinnassa jatkokyydille. Oletko menossa sinne? Emma kysyi. Patu mietti, että hän on Lahteen menossa. Mutta sama kai se on vaikka
ajaisikin sinne Hämeenlinnan kautta. Sitten Patu aukaisi suunsa ja valehteli:
— Joo. Sinnehän minäkin olen juuri menossa. Hän pisti auton käymään, käänsi valtatielle ja polkaisi kaasua. Sierran
moottori otti iloisena kierroksia ja hörppi ahneesti bensaa. Siinä ajellessa
vaihdettiin muutama sana säästä. Juteltiin siitäkin, uskaltaako vieraan
kyytiin hypätä. Emma selitti, ettei ollut koskaan ennen liftannut, mutta nyt
hänen oli pakko kun piti ehtiä ajoissa Hämeenlinnaan. Patu sanoi:
— Voi jäädä paljosta vaille, jos joskus myöhästyy. Minä taisin
myöhästyä siitä tilaisuudesta
kun ihmisille nokkeluutta jaettiin. Emman nauru helähti hauskasti yllättyneenä. — Kuka noin sanoo, on ajoissa ollut paikalla, hän sanoi. — Joopa. Toisille sitä ehdittiin antaa vaan enemmän, Patu sanoi totisena. Kilometrit vilisivät ohi ja Hämeenlinna läheni. Emma katseli välillä
kelloa, että ehditäänkö ajoissa. Patun alkoi kuitenkin tehdä mieli kahvikupillista, ja autokin pitäisi
tankata. Hetken päästä kohdalle sattui sopivasti huoltoasema. Patu ajoi
sinne ja suoraan mittarin viereen. Emma käveli kauemmas ja otti puhelimen korvalleen. Patu katseli
siinä tankatessa Emmaa. Olipa siinä kivan naisellinen pakkaus päältä päin
ja taitaisi olla sisältäkin. — Noh, tulee jo yli. Patu manasi, kun bensaa roiskahti täyttöaukosta kengille. Patun kännykkä soi juuri kun olivat istuneet pöytään. — Joo, Patu vastasi. Merenkulkija taas soitti. — Kuinkas veneen osto…? — Puhutaan myöhemmin ettei kahvi kylmene, Patu sanoi ja sulki
kännykän. Matka jatkui, kun oli kahvit juotu ja käyty veskissä. Matkalla
pysähdyttäessä käydään veskissä vaikkapa vain varmuuden vuoksi. Joskus näkee tien pientareella pikkubussin ja sen kyljellä rivin miehiä
lorottomassa ujostelematta. Siinä ei olla varmuuden vuoksi, vaan kyseessä on tosihätä. Matkalla on
ehkä juotu olutta ja puhuttu rehvakkaita. Kun matka jatkui, Emma sanoi:
— Et ole hämäläinen, puhut sillä lailla lyhyesti, me mennä ja tulla. — Olen turkulainen, puhun ja ajattelen niin kuin asiat aina on, Patu
sanoi. Emma nauroi valkoisilla hampaillaan ja sanoi:
— Olisivat kansanedustajatkin kaikki turkulaisia, sitten tietäisi ketä
äänestää. Hämeenlinnassa Patu ajoi linja-autoasemalle. — Ehdittiinkö ajoissa? hän kysyi pysäköidessään autoa bussiaseman laidalle. Samassa asemalta lähti bussi joka kaartoi heidän ohitseen. — Ei ehditty, siinä meni juuri Lahden bussi johon olisi pitänyt päästä,
Emma sanoi. — Lahden bussi! Patu älähti. Emma avasi oven ja näytti miettivältä. — Kiitos nyt avusta. -Anteeksi että näin vaivasin, hän sanoi. — Lahteen minä juuri olen menossa. Myytävää venettä katsomaan,
Patu ähkäisi. — Ajoitkin tänne vain minun takia, Emma sanoi räpsäyttäen pitkiä
kaartuvia silmäripsiään. — Hyppää nyt takaisin autoon. Eikä tehdä tästä suurempaa numeroa,
Patu sanoi. Emma tuli autoon. — Mitäs siitä nokkeluudesta puhuttiin. Nyt ei oltu kumpikaan ajan
tasalla, hän nauroi. Emma kysyi, ostiko Patu itselle venettä. — En, veneen osto on toimeksianto, Patu sanoi lyhyesti. Hän ei halunnut kertoa vieraalle kaikkea. PATU JA EMMA JOUTUVAT HAAKSIRIKKOON He tutustuivat hyvin Lahteen ajellessa. Emma kertoi menevänsä
tapaamaan serkkuaan tärkeässä asiassa. — Olen ammatiltani opettaja ja tällä hetkellä kesälomalla. Nyt on
hyvää aikaa etsiä erästä kadonnutta henkilöä. Serkkuni tietää kadonneesta,
mutta hän ei halunnut puhua siitä puhelimessa, Emma sanoi. — Onko se henkilö tärkeä sinulle? Patu kysyi. — Erittäin tärkeä, Emma sanoi totisena ja oli pitkän aikaa omissa
ajatuksissaan. Vähän ennen Lahtea Emman puhelin soi. — Voi voi. Ei sille sitten mitään mahda, nähdään sitten myöhemmin,
Emma sanoi. — Serkulle olikin tullut tärkeä meno ja voidaan tavata vasta
myöhemmin illalla, Emma kertoi pettyneenä. Patu kysyi, mitä Emma aikoi sillä välin tehdä. — Kulutan kaupungilla aikaa, Emma sanoi otsa rypyssä. — Tule mukaani katsomaan myytävää venettä, se on läheisen
Vesijärven rannassa, Patu ehdotti. Emma ilahtui. Mielellään hän lähtisi mukaan, mutta ei hänestä apua
olisi. Patu soitti Lahtelaiselle venemyyjälle, joka oli nimeltään Kalle Messi. — Nähdäänkö hetken päästä Vesijärven rannassa? Patu kysyi. Kalle valitteli kiireitä, ei hän nyt oikein ehtisi venettä esitellä. — Pakko ehtiä. Olen tullut Turusta asti, Emma tuli matkaan
myöhemmin. Tyhjän päiten en ajele, Patu sanoi ja sulki kännykän. Vene kellui sievästi laiturin kyljessä Vesijärven rannassa. Se olikin nätti vene valkoisine laitoineen. Kajuutta oli ruskeaa jalopuuta, kansi tasainen ja köydet siisteillä
kiepeillä. Kalle Messi seisoi laiturilla veneen vieressä. Patu ja Emma menivät
siihen, esittäydyttiin ja käteltiin. Kalle olikin viimeisen päälle venemiehen
näköinen. Jalassa oli valkoiset housut ja ruskeat purjehduskengät. Päällä oli
sininen villatakki sekä kaulassa valkoinen huivi ja päässä tietysti
kipparilakki. — Myyn veneen kun… Kalle meinasi sanoa. — Ei se meitä kiinnosta, miksi joku myy veneen. Katsotaan
kiinnostaako se ostomielessä,
Patu jyrähti. Emma hymyili ja sanoi:
— Patu sanoo suoraan. Niin pitääkin, eikä jahkailla. Mentiin sisälle veneeseen. Hytti oli lakattua jalopuuta. Sohvilla tummansiniset, napein koristellut kangaspäälliset. Laipiossa roikkui kiiltävä messinkinen laivakello. Keulassa oli viihtyisät leveät vuoteet. — Tässä vuoteessa on nuorenparin kiva köllötellä toistensa kainalossa. Tilaa riittää vaikka rajumminkin peuhata, Kalle naureskeli. Patu yskäisi. — Ei olla nuoripari. Ei muukaan pari. Ollaan vaan puheissa
asialinjalla, hän huomautti. Kaikki näytti hyvältä. Patu mietti, että vene sopisi merenkulkijalle. Ei olisi kyllä uskonut että
sellainen järveltä löytyy, mutta ei sikaa säkissä osteta. — Hyvältä näyttää, mutta tehdäänpä koepurjehdus, Patu sanoi
Kallelle. — Ei ole oikein mukana purjehdusvetimiä, Emma vähän esteli, näytti
hymyssä suin korkokenkiään ja kukallisen hameen helmaa. Lähti hän kuitenkin mukaan. Olihan lämmin ilta ja kannella tarkeni paljain jaloin. He ajoivat apumoottorilla satamasta järvelle. Hyvin pieni diesel naputti, eikä pahemmin savuttanut. Veneessä oli kaikenmaailman mittareita. Niitä Kalle seuraili vähän
väliä ja höpötti itsekseen. Patu ei sitä ymmärtänyt, näkihän sen muutenkin kuinka lujaa mentiin
ja mihin suuntaan. Kun katsoi laidan yli veteen, huomasi oliko vettä tarpeeksi. Kalle oli semmoinen veneilijä, josta oli hienoa kun veneessä oli
mittareita jotka piippasivat, vilkuttivat valoa ja joiden numerot vilahtelivat
taajaan. Vielä ei purjeita nostettu. Vene kulki keula kohisten. Patu ja Emma istuivat kannella ja Kalle ohjasi sormenpäillä
ruoriratasta pidellen. Tuuli heilutti Emman lyhyen hameen helmaa. Hän ei itse tainnut huomata, että pyöreät reidet näkyivät aika pitkälle
paljaina. Kalle kyllä huomasi, koska silmät vilkuilivat vuoroin mittareita ja
vuoroin Emman hameen alle. Patua alkoi nolottaa Emman puolesta ja hän kääntyi katsomaan
eteenpäin. Edessä kellui keltaisenmustia tolppia. Patu tiesi, että ne olivat viittoja,
jotka näyttävät reitin mistä pitää mennä. Sitä hän ei kyllä tiennyt miltä
puolelta ne kuuluisi kiertää. Patu ajatteli, että kyllä Kalle tietää, kun kerran
venettä ohjasi. Kalle varmaan tiesikin, ei vaan ehtinyt tolppia katsomaan kun oli niin
paljon muuta seurattavaa. Erästä tolppaa ohittaessa Patu alkoi epäillä, mentiinkö nyt oikealta
puolen. Kuului kamala rysäys ja rytinä, vene pysähtyi ja kallistui saman tien. Patu katsoi laidan yli. Vedessä näkyi iso kiven nokka, siihen oli vauhdilla
törmätty. — Kivellä ollaan. Taidettiin mennä väärältä puolelta tuommoinen tolppa, Patu sanoi. Kalle nieleskeli puhumatta naama valkoisena. Kipparilakki oli lentänyt
järveen ja tukka sojotti pelästyksestä pystyssä. Veneen mittarit piippasivat ja valot välähtelivät, ne varoittivat vaan
vähän myöhässä. Patu kuuli veden lorinaa ja hän katsoi hyttiin, lattialla
matto oli jo märkä. Lorina muuttui kohinaksi. Vesi nousi hytissä nopeasti, vene natisi ja kallistui enemmän. Kalle istui kauhusta kankeana. Emmalla oli silmät suurina ja käsi suun edessä. Kalle kiljaisi hampaat kalisten:
— Vene uppoaa! Patu katseli ympärilleen, mistä nyt löytyisi veneen tyhjennyspumppu? Ei sellaista näkynyt eikä siitä olisi apua ollutkaan koska vettä tuli
tulvimalla. Sisällä näkyi pelastusliivejä. Patu meni rappuset alas ja otti kolmet liivit. — Laittakaa nämä päälle, hän käski. Kallen kädet tärisivät niin paljon, että Emman piti laittaa hänen liivien
vyöt kiinni. Vene upposi nopeasti, kansi oli kohta veden alla. Kallistui lisää ja jäi
sitten siihen asentoon. Masto sentään jäi veden päälle. Kaikki kolme
seisoivat kannella ja olivat napaa myöten järvessä. Patun rintataskussa soi
kännykkä. — Joo, hän vastasi. — Hei. Kuinkas veneenosto sujuu? merenkulkija taas soitteli. Patu huokasi. — Puhutaanko myöhemmin. Nyt ei jäähdy ruoka. Mutta jalat
kylmenee, kun seison napaa myöten vedessä, Patu sanoi ja sulki kännykän. Se oli kinkkinen tilanne. Oltiin keskellä järvenselkää, josta ei millään olisi jaksanut uida
rantaan. Ei siinä lopulta kauaa tarvinnut värjötellä. Olihan kesäilta ja muitakin
veneitä järvellä. Hetken päästä kuului läheltä moottorin pörinää ja viereen
ajoi vene. — Olin ongella ja näin, että nyt on haveri sattunut. Onkos joku
loukkaantunut? veneen kuski kyseli. — Kunnossa ollaan, mutta ollaanko jaarittelematta ja tullaan kyytiin
kun alkaa tulla jo vilu, Patu sanoi. Purjevene jäi kivelle könöttämään. Eikä olisi vaaraa, että joku siihen
törmäisi, kun masto näkyi vedestä monta metriä. — Palkkiomaksun saa kyllä tämä Kalle hoitaa. Vene ja vahinko oli
hänen, Patu sanoi auttajalle kun he olivat taas rannassa. Onneksi Emma oli muistanut pitää kiinni kengistään. Kassinsa hän oli sentään viisaasti jättänyt autoon. — Taisi veneenosto lahota tähän. Liivejä hytistä hakiessa huomasin veneen pohjassa ison reiän. Taitaa tulla melkoinen korjauslasku ja kädenvääntö vakuutusmiesten
kanssa, Patu sanoi. Kalle ei sanonut mitään, meni isoon maasturiinsa ja lähti renkaat soraa
ruoppaisten. Patu katseli Kallen perään. — Ei vaatteet tee purjehtijaa. Vesillä täytyy olla tarkkana, mutta jos
vahinko sattuu, pitää toimia jämptisti ja pysyä rauhallisena. Emman hameen helma ja Patun housut tippuivat vettä. Myös kalsarit olivat märät, eikä siinä oikein nakuna voinut
viuhahdella. — Tule kuivattelemaan serkun luokse vaatteita. Hän taitaa olla jo
kotona, Emma ehdotti. Patun piti siihen suostua. Kotiin olisi pitkä matka märkänä ajella. PATU KUULEE YLLÄTTÄVIÄ ASIOITA Veneen osto takkuili. Ei tainnut olla helppo löytää merenkulkijalle venettä maapallon
kiertoon. Patu ajatteli kyllä palkkansa ottavan, ainakin bensarahat ja pikkuisen
vaatekorvausta. Kengät olivat pilalla ja sukatkin samaten. Emman serkku asui lähellä Lahden hyppyrimäkiä. Patu päätti käydä ennen kotiin lähtöä vilkaisemassa niitäkin. Serkun talon edessä Emma penkoi kassiaan autossa katsellen oliko
siellä kaikki tallella. — Kai minulla nyt kaikki on mukana, Emma mutisi ja meni edeltä
kadulle. Patu jäi sulkemaan auton ovia. Sitten hän huomasi jonkun paperin lattialla, Emma taisi sen siihen
äsken vahingossa pudottaa
ja enempää lappusta katsomatta Patu lykkäsi sen hansikaslokeroon. Serkku oli saman ikäinen nainen kuin Emma ja Patu. Hän tervehti halaamalla Emmaa, Patua hän katsoi pää kallellaan. — Jaaha. Sinulla onkin raamikas poikaystävä, serkku sanoi kun kätteli
Patua. Emma sanoi kiireesti:
— Ei me olla pari, tulin vain Patun kyydissä. Serkku hymyili sen
oloisena, että yhteisistä ajeluista se usein lähtee. Olisivat niin sopiva pari. Sitten vasta hän huomasi heidän märät vaatteensa. Mitä oli sattunut? Emman piti antaa hänelle nopea selvitys veneturmasta. — Hyvä ettette sentään hukkuneet. Voi Herran tähden, serkku
kauhisteli kertomusta. He pääsisivät suihkuun ja Patu sai lainaksi serkun miehen kalsarit sekä
sukat. — Vaatteet kuivaa parvekkeen kaiteella kun vähän aikaa odotellaan,
serkku lohdutti. Serkku arveli, että he olivat varmaan nälissään ja alkoi touhuta ruokaa
pöytään. Syönnin jälkeen juotiin vielä jälkiruokakahvit. Emma oli kertonut päivällä tärkeän asian toimittamisesta. He alkoivat
puhua siitä kahvin jälkeen. Patu istui kauemmas. Hän ei halunnut sekaantua toisten asioihin, mutta joutui seuraamaan
pakostakin heidän keskusteluaan. Hän kuuli serkun kertovan innoissaan Emmalle. — Kesällä kun olin Turussa käymässä, näin torilla isäsi. Vain
vilaukselta, mutta olen varma, että katsoin oikein, serkku sanoi. — Vai olisi isä Turussa. Kyllä hänet jollain tavalla sieltä löytää. Jos ei ollut sitten vain
ohikulkumatkalla? Emma sanoi. Kenestä he puhuivat? Oliko Emman isä ollut hukassa? Serkku tuli Patun luo. — Pitää vieraalle selvittää myös mistä puhuttiin. Ajatteles, Emman
isästä ei ole ollut vuosiin tietoa. Ja nyt minä näin hänet siitä vaan yhtäkkiä Turussa, serkku selitti
innoissaan. Patu vain nyökkäsi. Ei asia häntä koskenut, mutta Emmalle se varmasti oli tärkeä asia. — Jos katsoisitte Turun puhelinluettelosta, asuuko sen niminen
ihminen siellä, Patu ehdotti. Muuten asian olisi heti tarkistanut, mutta serkulla ei ollut Turun
puhelinluetteloa. Tämä juttu ei kuulunut Patulle. Farkut olivat jo kuivat. Hän laittoi ne jalkaan ja pääsi lähtemään. Hän kiitteli Emman serkkua ruoka- ja kahvitarjoilusta. Emma kiitteli kyydistä Patua, hän jäisi vielä serkkunsa luokse. — Ei kestä kiitellä. Hyvä että hengissä selvittiin, hyvät kesänjatkot ja
onnea isän löytämiseen,
Patu sanoi lähtiessä. Hän 
muisti 
autossa 
laittaneensa 
Emmalta 
pudonneen 
lapun
hansikaslokeroon. Patu kaivoi lapun esiin ja se olikin valokuva! Ketä valokuva esitti? Tutunnäköistä miestä, kyllä miehen tunsi, vaikka
taisi olla vanha kuva. Merenkulkija siinä oli! Sama veijarimainen pilke silmissä, samanlainen hymyjä yhtä rempseä
pään asento. Oh hoh! Patulle valkeni, ettei hän ihan vielä päässyt lähtemään. Patu käveli takaisin serkun ovelle ja soitti ovikelloa. Serkku avasi oven näyttäen hämmästyneeltä. — Ei unohtunut mitään, Patu sanoi ennen kuin serkku ehti kysyä. — Olisi pikkuisen Emmalle asiaa, Patu sanoi ja meni serkun ohi
sisälle. Kun Emma tuli eteiseen Patu näytti merenkulkijan valokuvaa hänelle. — Tämä taisi jäädä sinulta autoon? Patu sanoi. Emma katsoi kuvaa pää kallellaan ja nyökkäsi. — Siinä on vanha kuva isästä. Pudotin sen vahingossa. — Kiitos kun huomasit, Emma sanoi. — Serkun kanssa puhuttiin jo asiat selväksi. Pääsenkö vielä kyydissä
takaisin päin? Maksan kyllä bensarahaa, Emma kysyi vielä. Patu sanoi:
— Saman se maksaa, ajaako yksin vai kaksin. Kaksin on mukavampi
kun on juttuseuraa. Ja minulla taitaa olla sinulle jotain kerrottavaa. Kun Patu otti autonavaimia taskusta, käteen osui ankkurinappi. — Se nappi taitaakin tuoda onnea. Tapasin Emman ja sydämessä
kolahti heti, Patu ajatteli. PATU JA EMMA KOTIMATKALLA Patu halusi nähdä hyppyrimäen, ennen kuin he lähtisivät Lahdesta. Alue oli jo suljettu, mutta he näkivät korkeat hyppytornit kauempaakin. — Nykänen oli maailman paras. Se on monta kertaa leiskauttanut
tuolta voittoon, Patu sanoi kun he istuivat autossa ja katselivat niska kenossa isoa
mäkeä. — Mutta alkoi humputtelemaan
ja sitten menikin vaan koko ajan alamäkeä, Emma sanoi. — Ammattimiehet painaa tosissaan. Hyppäävät tai humputtelevat. Sama se on tangolaulajilla,
väkevä elämä antaa syvyyttä ääneen, Patu sanoi. Pisti sitten auton
käymään ja otti suunnan kohti Forssaa. — Sinä taidat olla ammattimies. Mutta et taida pahemmin humputella, Emma sanoi nätisti hymyillen. — Humputtelen joskus. Mutta pidän jalat maanpinnalla, ja järkiajatukset päässä, Patu vastasi. Forssa läheni ja Patu mietti,
— Kuinkas nyt kertoisin Emmalle, että tiedän missä hänen isänsä on? Kesä-ilta hämärtyi. Auton tuulilasiin litsahteli silloin tällöin itikoita. Emma sanoi
haukotellen:
— Oh hoijaa. On tässä jo ollut päivällä pituutta. Auton moottori hurisi ja kilometrit vilistivät kovaa vauhtia taakse. Patuakin alkoi väsyttämään ja Emman haukotus tarttui. — Ei sitten veneenosto onnistunut, Emma sanoi. — Ei, aamulla kävin katsomassa raatoa. Toisestakin taisi tulla
sellainen, kun jysähti kivi pohjasta läpi, Patu sanoi. Emma näytti miettivältä. — Mitäs nyt sanoo se, jolle venettä olit ostamassa? Emma kysyi. — Taisi olla hyvä ettei sopivaa löytynyt. Jää aikaa vielä miehelle
miettiä, kannattaako maailman ympäri lähteä, Patu sanoi. -Oh hoh. Vai maailman ympäri. Taitaa sellainen merenkulkija olla
mielenkiintoinen mies, Emma sanoi. -Todella mielenkiintoinen. Sinun täytyy tavata hänet, Patu sanoi. Hän
päätti houkutella Emman Turkuun, siellä sitten asiat selviäisi. — Olisi kyllä kiva nähdä semmoisen mies kenellä on niin huikeat
suunnitelmat, Emma ihasteli. Forssan pysäkki oli jo kohdalla. — Jäisin tässä sitten pois, Emma pyysi. — Kyllä minä kotiinkin asti kuskaan, Patu sanoi. — Jos ei siellä odota kiukkuinen poikakaveri, joka sanoo, että
kenenkäs kyydissä nyt tultiin? Patu jatkoi. — Ei siellä odota kuin kirjava Mörri-kissa. Olen sinkku, Emma nauroi. Kun he olivat Emman asunnon edessä Patu kysyi:
— Pääsetkös viikonloppuna katsomaan Turkuun sitä mielenkiintoista
miestä? Emma seisoi auton vieressä kassi kädessä. — Voisin tullakin. Mennään sitten vaikka syömään hyvään ravintolaan, Emma lupasi. — Joo, minä kyllä maksan. Tuletkos katsomaan myös asuntoani, Patu
ehdotti. Kotimatkalla ajaessa Patu mietti, että kyllä se ankkurinappi oli taatusti
onnea tuova. Hän tapasi Emman ja saisivat olla yhdessä. MERENKULKIJA JA EMMA Patu soitti seuraavana päivänä merenkulkijalle. — Reissu on tehty. Olisi loppuselvityksen aika, hän sanoi. Merenkulkija ilahtui,
— Löytyikös sellaista mikä kiinnostaa minua? — Taatusti, Patu vastasi. Emma tuli lauantaina Turkuun. Hän oli pistänyt itsensä nätiksi, tukka
oli sievästi nutturalla ja yllä oli kesäisen kaunis mekko. He menivät Aurajoen rannassa kelluvaan laivaravintolaan. — Ompas sopiva paikka tavata semmoinen merenkulkija, Emma
ihasteli. Merenkulkija istui jo siellä odottamassa. Patu johdatti Emman
merenkulkijan viereen. Merenkulkija katsoi ihmetellen, ketäs naista Patu
siihen talutti? -Tässä on Emma, Patu sanoi merenkulkijalle. Emmalle hän sanoi:
— Tässä on se mies, jolla on kanttia lähteä veneellä maapallon
kiertoon. Emma katsoi merenkulkijaa. Sitten hänen silmänsä suurenivat, ja nätit
huulensa pyöristyivät. — Herran tähden. Onkos se minun isäni, Emma sanoi kun tunsi heti,
vaikkei ollut muuta kuin valokuvia nähnyt. Merenkulkija meni valkeaksi
kasvoiltaan. Patu jo pelkäsi ukon saavan sydämeen laakin. — Oletko sinä tyttäreni? merenkulkija sanoi. Patu ja Emma istuivat. Tilanne rauhoittui hetken päästä, kun suurin
kuohu laantui. Merenkulkija oli ihmeissään. — Mutta miten te tapasitte? Patuhan lähti veneenostoon, hän sanoi. — Se on oma juttunsa. Jos jutellaan siitä myöhemmin, Patu sanoi ja otti ruokalistan. Emma ja isä katsoivat toisiaan, mutta Patu katsoi ruokalistaa. — Tilata pitää jotakin. Sinä aikana kun odotellaan ruokaa, ehditään kyllä juttelemaan, Patu
sanoi. Myöhemmin merenkulkijalla ja Emmalla oli paljon puhuttavaa. Millä
lailla oli kummankin elämä mennyt, ja ettei enää kadottaisi minnekään. -Taisi mennä maapallon kierto miettimisen asiaksi, merenkulkija sanoi. — Puhutaanko nyt veneasiat, ei ne myytävät hyvältä näyttäneet. Toinen vene oli suulissa hiirten kotina. Toisessa taitaa ahvenet uida sisällä
siellä Vesijärvellä, Patu sanoi. Patu otti esiin valokuvan, jonka oli suulissa ottanut. Siinä näkyi Unelma niminen vene pönkkien varassa. Merenkulkija katsoi kuvaa ja taas hänen kasvonsa kalpenivat. Hänen henkensä melkein salpautui. Silmät tapittivat veneen kuvaa, mutta sitten hän sai kumminkin
kähistyä. — Siinä on sama vene, jolla se amerikkalainen purjehti maapallon
ympäri silloin joskus. Millä lailla ja koska se vene on Suomeen
kulkeutunut? Siinäpä olisi selvittämistä, merenkulkija ihmetteli. — Se käydään ostamassa ja laitetaan yhdessä kuntoon. Vaikka menisi
sitten aikaa ja rahaa, merenkulkija jatkoi. Patu ja Emma katsoivat toisiaan. — Mutta purjehditaan vaan näillä lähivesillä. On ainakin pienempi
vaara merirosvoista, Patu ehdotti. Patun nenä alkoi kutiamaan. Ehkä joku ruokamauste teki sen ja vaikka
hän yritti estää, pääsi aivastus pärskähtämään. Patun kaivaessa nenäliinaa taskusta, lattialle putosi jotakin, minkä
Emma kumartui nopeasti ottamaan. — Ankkurinappi? hän ihmetteli. Emma katsoi Patua ja sanoi:
— Eihän sinulla tämmöisiä nappeja vaatteissa ole. — Minulta on irronnut tuollainen nappi takista, merenkulkija sanoi. Patu otti napin Emmalta ja lykkäsi sen merenkulkijan käteen. — Saat kyllä tämän takaisin. Nyt on löytynyt, tytär, vene ja takin nappi. Lopetetaan juttu, muuten
tästä tulee liian pitkä, Patu sanoi. — Pihvit kerkesi jäähtymään ja ranskalaiset on kylmän nahkeita, hän
jatkoi lautastaan katsoen. Merenkulkija huokasi, katsoi sitten Emmaa ja Patua. Heistä tuleekin sopiva pari, hän ajatteli. Kyllä tyttären antaa tuollaiselle miehelle, jonka jalat on tukevasti
maanpinnalla. Ja jolla on raameja sen verran, ettei kuka tahansa puistossa tule
nokittelemaan. Merja Suikki - On ilta meitä varten 
Kertomuksia
2006
        Huminaa   
·        On ilta meitä varten ·        Häät
·        Kymmenen vuoden kuluttua
·        Yhtä syntiset
·        Matka     
Huminaa
Terhi saa astiat tiskattua. Isä kuorsaa kamarissa. Pikkuveli Jussi pelaa
ikkunan edessä pasianssia, vaikka ei kunnolla vielä osaa. Pikkuveli ei
huomaa, kun Terhi menee ulos. On hetki aikaa ennen kuin isä sanoisi: «Jaaha, jos jatkettaisi taas.» Ne sanat tarkoittavat, että on aika mennä pellolle. Koko elämä on yhtä
istuttamista, 
harventamista, 
kitkemistä 
ja 
tänä 
kesänä 
varsinkin
kastelemista. On tuullut kuumasti koko päivän. Aurinko on piilossa pilviharson
takana. Terhi maleksii aitan päätyyn. Hän jatkaa kulkuaan tielle kuin olisi
menossa Marjan luokse naapuriin. Aitan takaa Terhi pujahtaa navetan
päätyyn. Siitä hän jatkaa metsätielle ja alkaa juosta. Poninhäntä hakkaa
hentoja hartioita. Jalat kumisuttavat kapeaa tietä, jota havunneulaset
peittävät. Mutkan jälkeen Terhi hidastaa vauhtia. Hän kuuntelee tuulta mäntyjen
latvoissa. Humina rauhoittaa mieltä. Se silittää otsalta tuiman poimun. Sellainen 
ilmestyy 
silmien 
väliin, 
kun 
oikein 
keljuttaa. Ja
viisitoistavuotiasta keljuttaa usein. Terhi pysähtyy katsomaan syvään nyökkäileviä männynlatvoja. Hän
ihailee haavan lehtien levotonta värinää. Sitten hän huomaa palokärjen tumman, ison ja melkein pelottavan
hahmon. Lintu päräyttää nokallaan männyn runkoa. Sen punainen päälaki
loistaa. Terhi haluaa samanväriset hiukset. Hän säästää rahaa kampaajalla
käyntiin. Siihen menee aikaa. Tie kapenee kärrytieksi. Maassa on paksu
kerros ratisevan kuivaa, ruskeaa kaarnaa. Siitä löyhähtää kuuma pihkan
haju. Terhi haistelee silmät kiinni. Isä on joskus ollut siinä kuorimassa
puita. Terhin tulee ikävä aikaa ennen isän onnettomuutta. Silloin kaikki oli
niin hyvin. Kärrytie laskee syvään, hämyiseen notkoon. Terhi poikkeaa polulle,
jota tuskin erottaa rehevässä maastossa. Sananjalkojen keskellä pulppuaa
lähde. Märkä, väkevänhaj uinen muta litsahtaa lenkkikenkien alla, kun hän
kumartuu juomaan kirkasta vettä. Hän jää hetkeksi kyykkyyn kuuntelemaan
lintujen laulua. Käki kukkuu vielä. Polku jatkuu pienelle töyräälle. Terhi pysähtyy vielä kerran
varmistamaan, että hän on yksin. Ketään ei näy. Terhi kipaisee ison kivenlohkareen kupeelle. Hän nostaa litteän kiven
kätkön päältä ja työntää kätensä koloon. Kerran kolosta luikahti sisilisko ja
hipaisi kättä. Se livahti näkymättömiin niin nopeasti, ettei Terhi ehtinyt edes
kirkaista. Pussi on paikallaan. Pussissa on punavalkoinen tupakka-aski ja sytytin,
jotka hän on hankkinut Marjan avustuksella. Terhi laskeutuu kyykkyyn. Hän nojaa selkänsä lämpimään kiveen ja
sytyttää tupakan. Hän ei ole tottunut polttaja, vaan pitelee savuketta
kömpelösti. Häntä yskittää. Kiven vieressä on puoliksi lahonnut kanto. Joku metsän eläin on
käynyt kaivelemassa sitä. Sammalet ovat levällään ja rapisevia jäkäläpalloja
on viskelty kehäksi kannon ympärille. Isä tietäisi, onko asialla ollut kettu vai mäyrä. Mutta isä ei enää pysty
kulkemaan metsissä. Jalka on vääntynyt kummalliseksi käppyräksi. Sillä ei
mennä kuin pellolle, saunalle ja joskus harvoin kaupalle. Isä ei liikkuisi muualla, vaikka pystyisi. Terhi tietää sen, vaikkei sitä
ole kukaan ääneen sanonut. Eikä isä halua lastensakaan käyvän kylällä. Kouluun saa mennä ja kaupassa käydä. Muualle on karattava. Terhi karistaa tuhkaa niin kuin on Marjan televisiosta nähnyt. Täytyy
opetella polttamaan kunnolla, ettei kukaan naura, kun koulu alkaa. Linja-
autoa odottaessa voisi sytyttää tupakan ja poltella koppavan näköisenä. Kukaan ei tulisi enää haukkumaan äidittömäksi raukaksi. Kukaan ei
ymmärrä, miten kipeältä se tuntuu. Metsän puut vain. Ja tuuli, joka kutittaa
poskea ja nykii tukasta. Olkapäälle rapsahtaa roska. Terhi pyyhkäisee vapaalla kädellä. Tukkimiehentäi takertuu sormeen kaikilla raajoillaan. Se ei irtoa, vaikka
Terhi kuinka huitoo. Tupakasta lentää hehkuva kipinä kuivan jäkälän
sekaan. Terhi säikähtää. Hän talloo maata kiven vierestä yhä uudestaan. Hän
vannoo, ettei enää koskaan polta tupakkaa eikä sano isälle vastaan. Eikä
valehtele, että vatsa on kipeä. Hän ei kiusaa ikinä Jussiakaan, jos tuli ei vain
ala kyteä jäkälissä. Hän ei uskalla lähteä pois pitkään aikaan. Isä on varmasti jo noussut. Jussi on varmaan käsketty naapuriin etsimään Terhiä. Isä tarvitsee hänet
kitkemään loputtoman pitkiä porkkanapenkkejä. Terhin täytyy jaksaa kiskoa ohdakkeita, jotka pistävät kipeästi. Hänen
on revittävä pois voikukat, joiden juuri ei koskaan irtoa kokonaan. Porkkanat, lantut, nauriit, tillit, retiisit ja perunat menevät torille myyntiin. Se raha on isän eläkkeen apuna perheen elättämisessä. Terhi itkee. Ikävä kaihertaa ja väsymys painaa. Pelko raivoavasta
metsäpalosta saa vatsan oikeasti kipeäksi. Hän kuvittelee, miten hiljainen savu alkaisi nousta kiven takaa. Liekit
nuoleskelisivat kannon lahoja haaroja. Ja tuuli yllyttäisi ne villiksi roihuksi. Kipinät sinkoilisivat ja palo leviäisi puiden latvoihin. Se leviäisi kotiin asti. Mitään ei näy, vaikka Terhi konttaa ja nuuhkii maatuneilta lehdiltä
haisevaa maata Lopulta hän panee savukkeet takaisin piiloon ja lähtee. On
pakko mennä. Notkossa on viileää ja kosteaa. Terhi huuhtoo lähteen vedellä tupakan
tympeän maun suusta. Mäellä palokärki säikäyttää uudestaan. Se huutaa kriik-kriik ja lentää
niin läheltä, että siipien havina kuuluu. Koti näkyy jo. Pieni, punainen mökki on pihlajan katveessa. Puun
marjatertut ovat vielä vihreitä. Kohta ne punertuisivat ja koulu alkaisi. Edessä olisi koko pitkä talvi aikaa lukea ja haaveilla ajasta, jolloin voisi
muuttaa kaupunkiin. Jussi kaivelee hiekkaa ison koivun juurella. Autonrenkaasta tehty keinu heilahtelee laiskasti. Jussi huomaa Terhin. Hän
viipottaa vastaan laihoilla kintuillaan. — Missä sinä olit? Kävin Marjallakin. — Ei kuulu sinulle, Terhi kivahtaa. Sitten hän muistaa metsässä
annetut lupaukset. Jussin alahuuli värisee. — Minä luulin, että sinä olit hävinnyt. Kiukkuiset sanat tukahtuvat Terhin huulille. Jussi oli niin pieni, kun
äiti muutti kaupunkiin. Sydäntä pakahduttaa veljen laihat olkapäät. Tukka
on pörröinen kapean naaman ympärillä. Aurinko on polttanut isot
korvalehdet punaisiksi. Niihin täytyy laittaa illalla rasvaa. — Käskikö isä etsiä minua? Terhi kysyy. Jussin kasvoille syttyy hymy. Nenänvarsi menee kurttuun. Hän nauraa ja paljastaa leveät, valkoiset hampaat. — Isä nukkuu vielä. Annatko minulle kovat vauhdit? Jussi pujottautuu jo renkaaseen iloissaan ja luottavaisena. — Haluatko vauhdit pilviin asti vai avaruuteen? Terhi kysyy. — Avaruuteen saakka, oikein kovat vauhdit, Jussi hihkuu. Terhi vetää rengasta taakse ja ylös. Jussi istuu terävän reunan päällä
laihat pakarat tiukkoina ja odottaa huimaa lentoa. On ilta meitä varten
Jorma Kääriäinen laulaa Meerin korvaan. Kuulokkeista virtaava
pehmeä ääni saa vilunväreet kulkemaan selkää pitkin. Meeri heittäytyy
sohvalle ja antautuu musiikin vietäväksi. Kääriäinen laulaa rakkaudesta. On kesäloman ensimmäinen päivä. Meerin tekee mieli lähteä
tanssimaan. Hän kaipaa miesseuraa. Kalevi lähti kahden vuoden avoliiton jälkeen. Mies ilmoitti, ettei aio
kilpailla jonkun iskelmätähden kanssa. Miten joku voi oikeasti suuttua, jos
nainen käy muutaman kerran ihailemansa laulajan keikalla. Tarkkaan ottaen
Meeri kävi keikoilla kaksikymmentä kahdeksan kertaa. Kalevin lähtö harmitti Meeriä pitkään. Mies oli aivan Jorma
Kääriäisen näköinen. Eron jälkeen Meeri Kalusi eroon kaikesta entisestä. Onneksi tällä
paikkakunnalla oli pulaa maatalouslomittajista, ja Meerille löytyi töitä ja
asunto. Iltaa varten Meeri meikkaa ruskeat silmänsä ja punaa huulensa. Kohottavat rintaliivit ja leveähelmainen kukkamekko viimeistelevät
naisellisen kokonaisuuden. Meeri arvioi itseään eteisen peilistä. Hän on kohta viisikymmentä,
mutta vielä hehkeä. Vartalo on kiinteä. Käsivarret ovat jäntevät ja sääret
tanakat, mutta pitkät. Niillä Meeri harppoo ravintolaan. Sininen tupakansavu täyttää ravintolan salin. Hetken Meeri katuu
tuloaan. Tähän asti hän on säästynyt ilkeiltä juoruilta. Nyt tilanne saattaa muuttua. Meeri tilaa vahvan juoman. Juotuaan lasin puolilleen hän päättää
jäädä, mutta toimia hienovaraisesti. Hän arvioi miehen toisensa jälkeen. Naimisissa olevia hän ei huoli. Humalaisista hän ei pidä. Joku laittaa kolikon levyautomaattiin. Jorma Kääriäinen laulaa
Moskovan valoista. Haikea sävel yhdessä alkoholin kanssa saavat Meerin
herkäksi. Salin nurkassa istuu sinipaitainen, ruskeahiuksinen Kyösti. Hän alkaa
Meerin silmissä muistuttaa yhä selvemmin Kääriäistä. Noin Jormakin katsoi
lavalta suoraan kohti. Silmät olivat samalla tavalla vihjaillen ja kutsuen
raollaan. Tuo se on, Meeri päättää. Kolmen miehen orkesteri alkaa soittaa. Meeri marssii päättäväisin
askelin miehen eteen. — Tanssimaan, hän komentaa. Mies lähtee ja tuoksuu hyvältä. Meeri painautuu lähelle. Ei haittaa,
vaikka Kyösti on lyhyt ja pönäkkä. Meerille hän on samettiääninen Jorma. Hänkin on mieleinen Kyöstille. Hän tuntee, kuinka miehen kädet hyväilevät
selkää. Meeri menee Kyöstin mukana nurkkapöytään. — Missähän se Kyösti aamulla puuronsa syö, virnuilee Jantusen Lassi
vieressä. Kyösti suutelee Meeriä tai sitten Meeri suutelee Kyöstiä. Joka
tapauksessa hienovaraisuus on muisto vain. — Otahan varovaisesti sitten, Lassi neuvoo Kyöstiä, joka kulauttaa
lasinsa tyhjäksi. Meeri tuijottaa Kyöstiä huokaillen. Kyösti puristaa hänen reittään. Käsi on kuuma ja katse on raukea. Se lupailee lemmenyötä. Taksia odotellessa Kyösti hyräilee möreästi:
— Huules kuin varta vasten, luotu on suudelmaan. Miten sinä tiesitkin,
Meeri hyrisee. Noin Jormakin lauloi ja keikutti lannetta: On ilta meitä
varten, me yhteen kuulutaan. — Teille vai meille, Meeri kihertää. — Meille, Kyösti murahtaa. — Sinulla ei kuitenkaan ole oikeita ryynejä aamupuuroon. Meeri hymyilee hellästi. Hän ei hätkähdä, vaikka taksia ajaa Hintikan
Hannu. Sanovat, että Hannu on kova juoruamaan. Nyt se ei haittaa Meeriä
lainkaan. Kohta aukeaa taivas ja sen saa kuuluttaa koko maailmalle. Autossa Kyösti puristelee jo rintoja ja pyrkii helmojen alle. Sinne
Meeri ei päästä. Hannu seuraa peilistä takapenkin tapahtumia. Miehen paksu niska
punoittaa. Hän naureskelee, Meeri huomaa, mutta keskittyy sitten Kyöstin
kouriin. Ne liikkuvat sitä vilkkaammin, mitä lähemmäs Kyöstin taloa
tullaan. Kyösti maksaa kyydin. Ollaan vihdoin kahden. Kyösti menee talon nurkalle ja lorottelee pitkään. Hänellä on
ulkokäymälä, Meeri harmittelee. Hyttynen inisee ja jossain kukkuu käki. Portaat noustaan suudellen. Se onnistuu hyvin, kun Meeri vähän
kumartuu. Ulkokäymälä unohtuu. Tämä mies tietää mitä tahtoo, Meeri innostuu. Kyösti ohjailee häntä
kohti leveää, sekaista vuodetta. Mies rojahtaa pitkälleen ja potkaisee kengät
jaloistaan. Hän availee vyötään ja käskee Meerin pitää kiirettä. — Meillä on koko yö aikaa, Meeri kujertaa. Hän riisuu mekkoaan
hitaasti. Kyösti hengittää raskaasti. Meeri nauttii Kyöstin katseesta. Hän
venyttelee aistillisesti ja nousee nelinkontin miehen päälle. Lämpimät kädet tavoittelevat kupeita, mutta putoavat sitten pois. Kääriäisen katse sammuu Kyöstin sameista silmistä. Luomet lupsahtavat
kiinni. Meeri ei ymmärrä. Kuoliko mies? Kyösti ei virkoa, vaikka Meeri kuinka tönii. Meeri ei tiedä, olisiko
pettynyt vai häpeissään. Häntä alkaa itkettää. Korvissa suhisee himo ja
alapää sykkii omia aikojaan. Kaikki haaveet haihtuvat yksi kerrallaan, laulaisi Kääriäinen nyt. Kyösti ei enää muistuta Jormaa lainkaan. Suuri rakastaja korisee suu auki ja
lemuaa. Meeri niistää nenänsä ja pukeutuu. Häntä harmittaa. Kyösti kehuskelisi
pitkin kylää, miten sai Meerin vuoteeseensa. Hannu todistaisi asian. Meerin
maine tahriintuisi ihan turhan takia. Miten täältä korvesta pääsisi kotiin? Pitäisi päästä vessaankin. Tupa on
kolea ja ankea. Peräseinän ovien takaa löytyy kaksi kylmää kamaria. Sisävessaa ei ole. Hätä on kuitenkin suuri. Tiskipöydällä on kumollaan kiiltävä teräskattila. Meeri asettaa sen lattialle. Sitten hän kokoaa helmansa ja laskee pitsiset
pikkuhousut. Meeri kyykistyy ja antaa lorista. Mies kuorsaa tasaisesti. Kun Meeri
nousee, kattila on puolillaan kullankeltaista nestettä. Meeri aikoo kipata
sisällön talon nurkalle ja tiskata kattilan. Mutta ensin on löydettävä puhelin. Puhelin löytyy lehtikasan alta. Taksin numerokin löytyy. Meeri tilaa
auton ja istuu ikkunan ääreen odottamaan. Heinittyneen pihan yllä leijuu
usvaa. Ikkunalasiin on tapettu kärpäsiä. Verhoista tuprahtaa pölyä. Kun auton valot vilahtavat kalpeassa yössä, Meeri muistaa kattilan. Auto lähestyy. Hannun taksi, Meeri huomaa. Suunnitelma välähtää hänen
päässään. Hän nappaa kattilan ja hiipii sängyn luo. Hän valuttaa hitaasti
lämmintä virtsaa Kyöstin housujen etumukselle. Mies mutisee jotain,
massuttaa suutaan ja huokaisee. Mutta hän ei herää. Kattila on tyhjä. Meeri menee tiskipöydän luo. Auto on jo pihassa. Hänen on rynnättävä ulos ja näyteltävä hätääntynyttä. — Hyvä kun tulit näin nopeasti. Kyösti sai jonkun kohtauksen, Meeri
sopertaa. Hannu harppoo tupaan ja sängyn luo. Hän läpsii Kyöstiä poskille ja
kurkistaa silmäluomien alle. — Minä niin säikähdin, Meeri on tuhertavinaan itkua. — Ei tämä mikään sairaskohtaus ole, Hannu selittää. — Jo minä tullessa arvelin, että kohta Kyösti sammuu. Humalan
huomaa Kyöstin silmistä. Luomet menevät sillä lailla puolitankoon ja
silmät ovat raollaan. Ei hän kyllä ennen ole alleen laskenut. Hannu puistelee päätään. — Nukkukoon siinä. En viitsi ruveta vaihtamaan kalsareita isolle
miehelle. Hannu heittää peitteen Kyöstin jaloille. Hän huomaa kattilan
tiskipöydällä ja kääntää sen ylösalaisin. — Kyösti löytää sen tästä. Aamulla hänen tekee mieli puuroa. Sitä hän
keittelee joka aamu, Hannu puhelee. Hän lähtee eikä Meerin auta muu kuin
kävellä miehen perässä ulos. Lämpimässä autossa Meeriä alkaa nukuttaa. Hän nojaa niskatukeen ja
sulkee silmät. — Katsos, kuinka komeasti nousee. Meeri havahtuu levottomasta horteestaan. Hän oli uneksinut Kyöstin
tilalle Hannun, joka ei sammunut kesken kaiken. Mikä nousee komeasti? Meeri saa vastauksen, kun nouseva aurinko
häikäisee silmät. — Kala voisi olla kohta syönnillään, Hannu sanoo. Meeri hymähtää. Hannu veivaa rattia varmoin ottein, vilkuilee naista vierellään ja sanoo
sitten varovasti: — Tuota, jos ei kerrottaisi tästä muille. Tuollainen vahinko on
aikamiehelle nolo juttu. Hannu vaikenee, kun nainen ei vastaa. Meeri pidättelee naurua. Suunnitelma toimii loistavasti. — Kyllä se minulle sopii, Meeri saa lopulta sanottua. Taksi kurvaa Meerin kerrostalon pihaan. Aurinko värjää talon seinän
vaaleanpunaiseksi. Meeri kaivelee laukkuaan ja etsii lompakkoa. — Anna olla, Hannu viittaa torjuvasti. — Lähdet joskus soutajaksi, kun menen kokemaan kalaverkkoja. Se
riittää maksuksi. Meeri katsoo miestä pää kallellaan. Jorma Kääriäistä hän ei muistuta,
mutta 
on 
kookas 
ja 
harteikas. Maha 
pingottaa 
paidannappeja. Silmäkulmissa on ryppyjä, mutta niin saa aikuisella miehellä ollakin. — Olen katsellut sinua. En ole uskaltanut tulla juttelemaan, Hannu
tunnustaa ja punastuu. Meeri kuvittelee jo itsensä romanttiseen puuveneeseen. Järvi olisi
peilityyni. Hän uittaisi kättään vedessä, joka olisi lämmintä kuin
vastalypsetty maito. — Kiroatkos sinä soutajalle, hän kysyy leikkisästi. Hannu lupaa olla
kiroilematta. Meeri lupautuu soutajaksi. Häät
Kevättalvella Kuuselan Mairen tytär ja Jäppisen Tertun poika
rakastuivat toisiinsa Kuusela ja Jäppinen olivat pitäjän suurimmat talot. Kun niiden viljelysmaat olivat sopivasti vierekkäin, nuoret haluttiin naittaa
viivyttelemättä. Häät olisivat suuret ja näyttävät. Sen oivalsi myös Bertta, joka oli
kylän ainoa kampaaja. Hän tiesi, että nyt hänen tilaisuutensa oli tullut. Oli
koston aika. Kun häihin oli enää kolme päivää, Bertalla oli hirvittävä kiire. Kaikki
emännät halusivat hiuksiin uuden mallin ja värin. Jos joku ei halunnut,
Bertta laittoi haluamaan. Se kuului hänen suunnitelmaansa. Särkevät jalat tekivät hänet julmaksi. Hän ei katunut mitään. Hän
halusi kostonsa. Kylän emännät tarvitsivat neuvoja meikin tekemiseen ja hatun
valintaan. Vaatteiden valinnassa Bertta oli auttanut keväästä asti. «Bertta-
neidillä on niin hyvä maku, koska Bertta-neiti on kaupungista», emännät
olivat kehuneet. Bertta 
oli 
asunut 
heidän 
kanssaan 
samassa 
kylässä 
lähes
kolmekymmentä vuotta. Mutta yhä vain hän oli emännille kaupunkilainen. Eikä Bertta pitänyt siitä, että häntä nimiteltiin neidiksi. Se tarkoitti samaa
kuin vanhapiika. Hääpäivä koitti. Aurinko paistoi kuumasti jo aamuvarhain. Bertta alkoi
laittaa kampauksia emännille. Hän oli joutunut suunnittelemaan työlistan tarkasti, mutta lopulta hän
oli siihen tyytyväinen. Koko päivän hän tupeerasi ja tupsutti. Hänen tuli kuuma kuivaajan
jatkuvasta hurinasta. Hiuslakka yskitti. Hartioita kivisti ja selkää särki jo
kymmeneltä. Silti Bertta hyräili ja hymyili. Hän poltti kihartimella sormensa. Hän antoi vahingon kiertää ja sipaisi
kuumalla raudalla Mäkelän emännän isoa korvaa. Niitä korvia Bertta oli
joutunut peittelemään emännän ohuilla hiuksilla liian monta kertaa. Emäntä suri kirvelevää jälkeä. Bertta lohdutti, että ei sitä kukaan
huomaa. Hän vapisi pidätetystä naurusta. Jäppisen Terttu ehti juuri lähteä, kun Kuuselan Maire tuli miehensä
Teuvon kyydissä. Maire oli päivän viimeinen asiakas. Morsiamen äitinä hän
oli juhlien tärkein henkilö. Ainakin hän itse arveli niin. Mairen posket punoittivat jännityksestä. Hän kehui, miten hän oli
saanut hienon leningin halvalla. Bertta hymähti. Samaa tuttavansa
omistamaa muotiliikettä hän oli suositellut muillekin emännille. Mairelle oli ostettu matkapuhelin häiden takia. Hän antoi sillä viime
hetken ohjeita pöytien kattamiseen. Teuvollekin Maire soitti. — Sukkien on oltava ehdottomasti mustat, hän opasti kovalla äänellä
miestään. Eikä Bertta voinut sanoa, että Teuvo tietää sen jo. Maire peilasi edestä ja takaa ja käski vetää otsakiharaa alemmas. Hän
ei ymmärtänyt, että kun tulisi hatun riisumisen aika, kiehkura putoaisi
nenälle asti. Bertta hymyili kohteliaasti vielä viimeisen kerran. Hymy oli puhdas ja
aito, niin kuin vahingonilo aina on. Hänelle olisi tästä lähtien aivan sama,
missä Mairen, tai kenenkään muunkaan, kiharat roikkuisivat. Bertta ei ollut saanut kutsua häihin. Kampaaja oli sillä kylällä
vähäpätöinen henkilö, melkein kuin piika. Ei sellaisia kutsuttu
vuosikymmenen suurimpiin juhliin. Niin se oli ollut silloin, kun Bertta oli
nuorena ja toiveikkaana perustanut liikkeensä. Ja niin se tulisi aina
olemaan. Emännillä oli vaihdevuodet ja liikakiloja kuten Bertallakin. Silti he
pitivät itseään paljon parempina ihmisinä. Ja vain siksi, että Bertta oli
kaupungista tullut ja neiti. Se oli tällä kylällä suuri synti. Paljon suurempi
synti kuin se, että puhui pahaa toisesta tai ei käynyt kirkossa. Niihinkin
Bertta oli syyllinen, ja vielä paljon pahempaankin. Bertta oli saanut tarpeekseen. Vihkiminen oli neljältä. Bertta kiipesi kirkon parvelle ennen puolta. Hän istui pylvään taakse piiloon ja odotti. Emännät saapuivat varttia vaille neljä. Bertta kuuli parvelle asti, kun
voivottelu ja kauhistelu alkoivat. Se koveni, mitä enemmän hääväkeä tuli
paikalle. Bertta hymyili. Hän tiesi, miksi siellä hälistiin. Häämarssi alkoi pauhata. Bertta kurkisti varovasti kaiteen yli. Hän
erotti hääväen joukosta kaikki hankalimmat asiakkaansa. Heitä oli lähes
kaksikymmentä. Bertta katseli emäntiä. Hänellä oli heihin suuri valta. Niin suuri, että
jokainen oli pitänyt pukunsa piilossa niin kuin Bertta oli käskenyt. Nyt
heillä kaikilla oli päällä aivan samanlainen sininen leninki ja päässä
samanlainen keltainen hattu! Kirkon jälkeen hääjuhlassa emäntiä odottaisi uusi järkytys. Hattujen
alta paljastuisivat kiiltävät, violetinpunaiset hiukset.",book
"Ja Bertta oli värjännyt
ne kaikki. Bertta lähti kenenkään huomaamatta. Alkoi olla jo kiire. Bertta meni asunnolleen. Hän oli pakannut
tavaransa. Taksi odotti jo pihalla. Bertta ehti ajoissa. Emännät olivat tulossa baarin kohdalla. Kampaamon ovellakin näkyi jo pari sinimekkoista. Bertta vilkutti heille
taksin ikkunasta. Kuljettaja ihmetteli hilpeää matkustajaa. Bertta iski
nuorelle miehelle silmää. Kuljettajan korvat muuttuivat punaisiksi. Bertta oli kaikessa hiljaisuudessa myynyt kampaamonsa ja asuntonsa. Hän oli saanut niistä niin paljon rahaa, että hän saattoi jäädä
varhaiseläkkeelle. Hän menisi kampaamoon enää vain asiakkaana. Taksi vei Bertan lentokentälle. Hän matkustaisi Kreikkaan. Hän
nauttisi auringosta ja lämmöstä ensin viikon yksin. Sitten hänen seurakseen lentäisi samasta kylästä mies, jota hän oli
rakastanut salaa monta vuotta. Nyt salailu vihdoinkin päättyisi. Bertasta tulisi rouva Kuusela heti, kun Teuvon ero Mairesta olisi selvä. Kymmenen vuoden kuluttua Kaksi miestä kulkee peräkkäin varhaisen aamun häikäisevässä
kirkkaudessa. Jää kimaltelee auringon säteistä. Jossain raakkuu korppi. Vanhempi mies kulkee reippaasti edellä. Nuorempi mies joutuu
ottamaan juoksuaskeleita pysyäkseen mukana. Jääkaira hakkaa selkään. Nuori mies huohottaa. Hengitys huuruaa muutaman asteen pakkasessa. Seuraavana kesänä miehistä tulisi sukulaiset. Siksi Kalevi, tuleva appi,
on pyytänyt tulevan vävynsä Pasin mukaan pilkille. Kalevin oli pitänyt
suostutella Pasia. Tytär ja vaimokin olivat suostutelleet. Kalevi pitää vauhtia yllä. Hänellä on kiire narraamaan kaloja. Pasi
tulee perässä pilkkikontti kolisten. Kalevi huokaisee. Pasi kuulee huokauksen. Kolme vuotta Kalevi on huokaillut noin. Pasia kaduttaa koko pilkkireissu. «Tutustuisitte paremmin», oli Saija
sanonut ja katsonut kauniisti. «Miten voi tutustua sellaiseen, joka ei puhu mitään», Pasi oli jupissut,
mutta suostunut silti. Tämä on Kalevilta taas uusi, pirullinen keino testata tulevaa vävyä. Kolme vuotta Kalevi on tehnyt sitä. Hän on huokaillut ja hymähdellyt Pasin
jokaiselle ratkaisulle. Uusi autokin sai aikaan syvän huokauksen. Viime kesänä Pasin piti hakata halkoja. Kämmeniin tuli isot rakot. Kalevi hymähteli Pasin halkopinolle ja laittoi tukipuita. Kalevi ei vain
voi uskoa, että tietokoneinsinööri osaisi tehdä muutakin kuin näpelöidä
näppäimistöä. He tulevat Kalevin valitsemaan paikkaan. Pasi kairaa reikiä ja asettuu
pilkkimään Kalevin viereen. Hän yrittäisi tehdä niin kuin Saija on toivonut. Hän yrittäisi tutustua Kaleviin. Pasi alkaa jutustella sään kauneudesta. Kalevi keskittyy pilkin valintaan eikä vastaa. Kalevi alkaa heti saada kaloja. Pasin peltisessä kontissa kolisevat
edelleen vain eväät. Kalevi katselee kairan kanssa touhuavaa Pasia. Ainakin poika pysyy
lämpimänä, hän huokaisee. Kalevin saalispussi rapisee tämän tästä. Muuten kuuluu vain tuulen
huminaa. Pasi kairaa lisää reikiä Kalevin näyttämiin kohtiin. Huokailusta
päätellen sekään ei mene oikein. Tuleva appi istuu hienolla pilkki)
akkarallaan ja kalastaa hartaana. Pasi luovuttaa eikä sano enää mitään. Kun
ei puhuta, niin ei sitten puhuta. Pasin tulee nälkä. Kalevi saa koko ajan isoja ahvenia eikä halua lähteä
rantaan nuotiolle. Pasi järsii kohmeista makkaraa. Hän murjottaa ja palelee. Aamun pakkanen on lauhtunut, ja tuuli yltyy yhä. Alkaa sataa vetistä
räntää. Rannalla puut nyökkäilevät syvään. Kala lakkaa vihdoin syömästä. Kalevi pakkaa onkensa ja nostaa repun selkäänsä. Ja huokaisee. Pasi
rämpii pehmeässä lumessa Kalevin perässä. Jalka uppoaa syvälle sohjoon
joka askeleella. «Piloille meni koko sunnuntai», Pasi miettii. Tuleva appi harppoo eteenpäin upottavasta sohjosta piittaamatta. Pasi
vetää huppua kasvojen suojaksi. Kalevi seisahtuu ja niistää rukkanen
kädessä molemmat sieraimet. Kalevi sanoo jotain ja viittoo kohti niemeä. Pasi ei kuule. Tuuli vie sanat. Pasi pyörittää päätään. Hän ei halua kairata
enää yhtään reikää. Hän tahtoo äkkiä pois myrskystä jonnekin, jossa on
lämmintä ja kuivaa. Miehet jatkavat kohti niemeä, Kalevi edellä, Pasi perässä. Kalevi
pysähtyy uudestaan. Pasi nojaa tuuleen. Kuuluu huminaa ja rapinaa. Vaakasuoraan ryöppyävä lumi lentää haalarin huppuun. Kalevi sanoo taas
jotain ja viittoilee kohti rantaa. Pasi ei kuule. Ei se voi olla mitään tärkeää. Hän nyökyttelee ja huutaa, että jatketaan matkaa. Kalevikaan ei kuule. Pasi lähtee harppomaan eteenpäin. Kalevi kiilaa
ohi. Pasi kiroaa mielessään. Kalevi ei luota hänen suunnistustaitoonsakaan. Pasi tarpoo märässä lumessa. Hän kuvittelee, millaista jälkeä kaira
tekisi, jos sen iskisi Kalevin kalloon. Ikinä hän ei enää lähtisi Kalevin kanssa yhtään mihinkään. Kalevi puskee päin tuulta. Hän hymyilee. Asiat etenevät hänen
mielestään varsin mallikkaasti. Pasi hänen takanaan kiittelee mielessään sadan kilometrin välimatkaa,
joka on hänen ja Saijan luota Kaleville. Sen takia hänen ei tarvitse tavata Kalevia liian usein. Ensi kesän loman voisi viettää vaikka ulkomailla. Varmasti Saija suostuisi siihen. Vihdoin he tulevat Kalevin rantaan. Pasi paiskaa pilkkikontin ja kairan
saunan terassille. Hän lähtee kiireesti sisään, ettei joutuisi perkaamaan
Kalevin ahvenia. Kalevi jää ulos. Hän istuu seinän viereen tuulen suojaan. Hän on uupunut, mutta onnellinen. Rintaa puristaa, sydän hakkaa, on
otettava lääkettä. Olipa onni, että Pasi lähti mukaan jäälle. Kalevi ei ole
päässyt pilkille koko talvena, sillä vaimo pelkää uutta sydänkohtausta. Puristus rinnassa helpottaa vähitellen. Ohitusleikkaus olisi pian edessä. Sen jälkeen Kalevi aikoo kertoa sydänvaivoista Saijallekin. Pilkkireissu oli mennyt hyvin, Kalevi ajattelee. Hän ehti näyttää Pasille
mökkitontitkin niemessä. Ja Pasi oli nyökkäillyt ja valinnut sen, joka oli
Kalevinkin mielestä parempi tontti. Kalevi myhäilee tyytyväisenä. Siihen
niemeen Saijan ja Pasin on hyvä rakentaa. Kymmenen vuoden kuluttua nuorilla olisi jo huvila valmiina. Kyllä
Pasilla työkalut pysyvät käsissä. Kirvestäkin poika käytteli varsin mallikkaasti, kun pilkkoi halkoja. Silloin nuorilla voisi olla jo muutama tenavakin rantavedessä
kirmaamassa. He viettäisivät kaikki lomat mökillään. He pääsisivät sinne
talvellakin, kun Pasin uudessa autossa on kunnon maavara ja vahva
moottori. Oli poika valinnut hyvän auton. Ja silloin Pasista saisi vakituisen pilkkikaverin. Saija on kova
puhumaan niin kuin äitinsäkin. Pasikin varmaan kaipaisi rauhallisia
pilkkiretkiä. Hyvin poika jo tänäänkin arvosti hiljaisuutta. Yhtä syntiset Osmo makasi sohvalla kaljapullo ison vatsan päällä. Televisiosta tuli
jääkiekkoa. Elsa kävi lenkille lähtiessään pienentämässä sen ääntä. Osmo ei
sanonut mitään. Elsaa kyllästytti koko mies. Kun lähti lenkille, ei tarvinnut olla kotona. Elsa lenkkeili paljon. Tänään sekään ei tuntunut riittävän Kaikki ärsytti. Rintaliivien valuva
olkain, auringon välkyttely järven laineilla, naapurin akan punakirjavat
lakanat pyykkitelineellä. Jos Osmo joskus sanoisi mielipiteensä yhteisiin asioihin. Jos Osmo näyttäisi edes vähän, että hän välitti Elsasta vielä. Löisi
vaikka nyrkin pöytään ja kieltäisi Elsaa nalkuttamasta. Sekin olisi parempi
kuin ainainen television tuijotus. Kun Elsa palasi lenkiltä, Osmo makasi samassa asennossa. Jääkiekko
oli sentään vaihtunut jalkapalloksi. Suihkun jälkeen kuivaillessaan Elsa
päätti vihdoin toteuttaa aikomuksen, jota hän oli miettinyt pitkään. Hän
soitti hotelliin ja varasi huoneen. Puhelun loputtua hän katui heti. Hän halusi antaa Osmolle vielä yhden tilaisuuden. Hän kulki
olohuoneen läpi pelkkä pyyhe yllään. Osmo kurkotti televisioruutua kaula
pitkällä. Vaimon sääret eivät enää kiinnostaneet. Elsa nieli kyyneleet. Hän valehteli, että Terttu oli menossa mökilleen ja
halusi Elsan mukaan. Osmo ei sanonut siihenkään mitään. Mies taisi olla
pelkästään hyvillään, kun saisi koko viikonlopun ryypiskellä oluitaan ja
huudattaa televisiota. Linja-autossa Elsan vatsanpohjaa kutitteli iloinen odotus. Nyt
testattaisiin viehätysvoima. Jos oikein mukava mies sattuisi kohdalle, Osmo
saisi jäädä kokonaan. Mikään ei estäisi Elsaa heittäytymästä tanssiin ja seikkailuun. Elsa löysi hotellin helposti. Hotellihuone oli ihana. Elsa meikkasi
huolellisesti. Hänellä oli uudet, syntiset alusvaatteet. Mekkokin oli uusi ja
seksikäs. Kengissä oli korkeat korot. Elsa oli oikein tyytyväinen ulkonäköönsä. Sali täyttyi hiljalleen. Orkesteri aloitti kaihoisalla valssilla. Elsa
maisteli likööriään ja katseli, miten parketilla jo pyörähdeltiin. Ja viereisen
pöydän tumma mies katseli Elsaa, hymyili ja tuli kohta kumartamaan
sulavasti. Hyvä tanssija, Elsa arvioi mielessään ja antautui vietäväksi. Välillä virkistäydyttiin baaritiskillä, sitten taas pyörähdeltiin. Miehen nimi
oli Tarmo, eikä hänellä ollut sormusta nimettömässä. Tarmo kehui Elsan tanssitaitoa. «Kuin keijukaista veisi», mies henkäili
matalalla äänellä. Elsan silmätkin olivat kuulemma kuin kaksi hiilenpalaa. Elsaa pyörrytti ja nauratti. Tarmo tarjosi ryypyn toisensa jälkeen. Kohta hän suutelee, Elsa toivoi
ja ihaili Tarmon hyviä hampaita. Tarjoilija keskeytti herkän hetken. Orkesteri aloitti uuden kappaleen. Elsa painautui Tarmoa vasten. Hän
unelmoi, että selkää hyväilevät kädet koskettaisivat muualtakin. Hän ei
huomannut tanssilattian ahtautta ja tönimistä. Jonkun kyynärpää osui kylkeen, mutta Elsa vain keinui silmät kiinni
Tarmon sylissä. Taas törmättiin. Joku pyysi anteeksi. Olipa tutun kuuloinen
ääni. Liian tutun, Elsa tajusi ja räväytti silmät auki. Tarmo pyöritti sulavasti. Elsa joutui kurkkimaan hänen olkansa yli toisiinsa uppoutunutta
pariskuntaa. Naisen iso kampaus peitti miehen kasvot. Kun pari kääntyi, Elsa näki
miehen. Mies katsoi tyrmistyneenä suoraan Elsaan. Mies oli Osmo. Elsa käännähti ja jätti Tarmon seisomaan tanssilattialle. Hän ryntäsi
hotellihuoneeseen ja paiskoi tavarat laukkuun. Hän maksoi vastaanotossa
laskunsa ja pakeni. Linja-autossa tuli itku. Osmo ja vieras nainen olivat tanssineet niin
lähekkäin. Oma isomahainen, vähäpuheinen Osmo. Ja hän itse roikkumassa
sillä tavalla tuntemattoman miehen kaulassa. Elsa juoksi pysäkiltä kotiin. Taksi ajoi viimeisessä risteyksessä
vastaan. Olikohan Osmo raaskinut jättää naikkosensa ja tullut kotiin? Edessä olisi melkoinen välienselvittely. Entä jos talo olisikin tyhjä? Jos Osmo viettäisikin kiihkeän yön sen
isotukkaisen naisen luona? Oven avaaminen tuntui ylivoimaiselta. Olohuoneessa Osmo makaili tutusti sohvalla television edessä. Elsa
hiippaili makuuhuoneeseen. Hän työnsi laukun sängyn alle. Siellä olivat jo
Osmon solmio ja tanssikengät. Elsa vaihtoi pitsiset alusvaatteet vanhaan yöpaitaan ja sujautti
sormukset nimettömään. Vessassa meni tovi, kun hän pesi pois tuhruisen
meikin. Tyhmä akka, kaikenlaisia järjettömiä haihatuksia sitä pitääkin keksiä,
hän sätti peilikuvaansa. Viimein Elsa seisoi arkana olohuoneen oviaukossa. — Tuletko jo nukkumaan? hän kysyi hiljaa. Osmo nousi heti ja sulki television. Hiljaisuus paisui ja täytti
lämpimän huoneen. He katsoivat toisiaan silmiin, yhtä syntiset. Makuuhuoneessa Elsa käpertyi peiton alle Osmon viereen. Elsan
mielestä oli siunattu asia, ettei Osmo koskaan sanonut mitään mihinkään. Matka
Tyttö latoi voiderasioita hyllyyn kuin halkoja pinoon. Silja huokasi
raskaasti kassakoneen takana. — Sinä se et koskaan rusketu, vaikka käyt etelässä usein. Se on tuo
punatukkaisen iho sellainen, tyttö puheli Siljalle eikä kuullut, kun oven
kello kilahti. — Taasko sinä sinne etelään, kysyi hammaslääkärin rouva ja ravisteli
sateensuojaansa. Silja hymähti. Hän antoi tytön palvella rouvaa eikä
jaksanut kuunnella heidän puheitaan. Hammaslääkärin rouva päätti ostaa taas sinistä luomiväriä. Lisäksi hän
tahtoi vielä deodorantin. Sitä valitessa hän ehti kysellä Siljalta:
— Yksinkö sinä menet Teneriffalle? — Ismo matkustaa aina vain Lappiin, Silja selitti. Hän varoi, ettei
äänestä kuuluisi kyllästyminen niin rouvaan kuin aviomieheenkin. — Naiset ovat kuulemma kamalia, kun pääsevät yksin ulkomaille. He
jahtaavat siellä miehiä ja tanssivat humalassa pöydillä, rouva selitti. Rouvan silmät kiiluivat. Silja naurahti ja nielaisi kuuluvasti. Rouva
hihitti räävittömästi. Vihreä, pörröinen lierihattu tärisi. Tyttökin virnuili. Eivät he voi tietää mitään, Silja rauhoitti itseään. Kukaan ei tiedä. Koko päivän hän opetti tyttöä. Kauhistutti jättää kauppa tytön
vastuulle, mutta oli taas aivan pakko päästä hetkeksi pois kaikesta. Tauko
pari kertaa vuodessa auttoi kummasti. Tällainen järjestely sopi hänelle ja
Ismolle, eikä juoruja syntynyt. Lapsetkin kannustivat aina lähtemään
matkalle ja käskivät ottaa rennosti. Tietäisivätpä vain, kuinka rennosti äiti osasi ottaa. Kun kauppa oli suljettu ja tyttö lähtenyt, Silja etsi hyllystä virkistävän
kasvonaamion ja turvotusta poistavat tipat. Ne hän ottaisi mukaan. Silja
lukitsi rahalippaan kaappiin ja sammutti valot. Huomenna helpottaa, hän
ajatteli, kun käveli marraskuun hyytävässä tihkusateessa pimeälle
parkkipaikalle. Auto oli kylmä kuin maakellari. Aamulla Silja jätti perheensä nukkumaan. Maassa oli ohut kerros
märkää lunta. Laukku oli kevyt kantaa mäkeä alas. Uusi housupuku kahisi
pitkän takin alla. Puku oli rypistymätön ja sopiva lentokoneeseen. Siihen,
johon hän ei nytkään nousisi. Silja kääntyi oikealle ja käveli pari sataa metriä. Siinä se oli, Siljan
Teneriffa, tai mikä milloinkin. Oikeasti se oli ravintola, jonka alakerrassa
oli äänieristetty huone. Kirsi, paras ystävä, oli vastassa ovella, kuten oli sovittu. He halasivat
nopeasti. Kirsi päästi Siljan sisään. — Viikon päästä torstaina? Kirsi kysyi. Silja nyökkäsi ja kiitti. Silja oli yksin ikkunattomassa, matalassa huoneessa. Hän vaihtoi vaatteet ilman kiirettä. Huoneen nurkassa hurisi hiljaa
jääkaappi. Silja avasi jääkaapin oven, joka oli raskas viinipullojen painosta. Koskenkorvapullon kirkas pinta hikoili hyllyllä. Olutpullot seisoivat rivissä
kuin ruskettuneet, kypäräpäiset sotilaat. Silja nauroi ääneen. Hän suhautti
ensimmäisen pullon auki. Matka saattoi alkaa. Arto Paasilinna - Isoisää etsimässä 
selkokiellelle mukauttanut Pertti Rajalla Kun tulin kotiin, kuulin jo eteiseen, että jotain kamalaa oli tapahtunut. Isoäitini Lea Väisänen huusi kovalla äänellä keittiössä. Äitini Orvokki itki. Sisareni Siiri ja Raili istuivat pelokkaina ja kuuntelivat, kun isoäitini huusi. Isoisäni, nahkatehtaan johtaja Verneri Väisänen oli karannut kotoa. Huuto johtui siitä. Tilanne oli tämä, ja siksi päätin livahtaa takaisin ulos. Isoäiti huomasi yritykseni. — Aiotko sinäkin karata, isoäiti karjaisi. Minun oli pakko mennä keittiöön naisten luo. Isoäitini Lea Väisänen määräsi meidän perheessämme. Hän oli
luonteeltaan juro ja melko julma. Tavallisesti isoäiti istuu keittiön
keinutuolissa ja jakaa sieltä käskyjään. Kukaan ei uskaltanut vastustaa
häntä. Nyt oli myrsky puhjennut, kun isoisä oli karannut. Tämä ei ollut ensimmäinen kerta, kun isoisä karkasi. Jo Suomen
sisällissodan aikaan vuonna 1918 isoisä oli karannut. Ennen sotaa Lea ja Verneri olivat menneet kihloihin. Sisällissodassa
suomalaiset, punaiset ja valkoiset, taistelivat keskenään. Isoisä oli punaisten
puolella. Punaiset hävisivät sodan. Isoisä joutui vangiksi ja hänet vietiin
vankileirille. Isoisä pääsi vapaaksi ja tapasi Lean Helsingissä. Lea vei
Vernerin heti papin luo ja he menivät naimisiin. Pitkän sotaretken aikana isoisä oli oppinut suutariksi. Sodassa hän sai
tietoja eläinten nahoista ja oppi käsittelemään niitä. Sodan jälkeen isoisä
perusti pienen verstaan, josta tuli nopeasti iso nahkatehdas. Hänestä tuli
rikas nahkatehtaan omistaja ja johtaja. Tehtaassa tehtiin saappaita ja muita
nahkatavaroita. Toisen kerran isoisä karkasi vuonna 1948. Itse hän kutsui matkaa
liikematkaksi. Hän lähti ostamaan nahkoja. Isoäiti ei sitä uskonut. Isoisä
lähetti silloin tällöin isoäidille postikortteja. Kun isoäiti sai kortin, hän
raivostui. Ja minä, pieni poika, pelkäsin kovasti. Kolmannen 
kerran 
isoisä 
karkasi 
vuotta 
ennen 
Helsingin
olympiakisoja. Isoisä palasi, kun kisat alkoivat. Pääsin hänen mukanaan
katsomaan kilpailuja. Ja nyt isoisä oli taas karannut. — Nyt se äijä haetaan takaisin, isoäiti raivosi ja katsoi minuun. Arvasin, että hänellä oli suunnitelma. Minua alkoi pelottaa. Isoisä oli jättänyt lapun, jossa luki: 
Hei Lea rakas! Minä lähden vähäksi aikaa matkoille. Käyn ostamassa minkin nahkoja
Pohjanmaalta. Käyn Lapissa ja kalassa Norjassa. Voi olla että käyn
Tanskassa ja Englannissa. Saatan mennä Siperiaan ja Alaskaan. Lähetän
sinulle kortteja. Pidä huolta Orvokista, tytöistä ja Akusta. Jos Julius tulee
kotiin, kerro hänelle terveisiä. Terveisin
Verneri 
Kirjeessä mainittu Julius on minun isäni, Lean ja Vernerin poika. Niin,
ja minä olen Aku. En ole koskaan nähnyt isääni, sillä hän on kadonnut! 2 Isäni Julius Väisänen lähti sotaan, kun olin vauva. Suomi taisteli
Neuvostoliittoa vastaan. Vuonna 1944 isäni katosi. Puhuttiin, että tykin
ammus oli murskannut hänet ja mitään ei jäänyt jäljelle. Arveltiin myös,
että hän oli joutunut vangiksi. Tosiasia oli, että isä oli kadonnut. Julius julistettiin kuolleeksi. Vain hänen äitinsä Lea ei uskonut poikansa
kuolemaan. Niinpä isäni oli meille muille Väisäsille elossa. Meillä puhuttiin
isästä ikään kuin hän olisi olemassa ja vain tilapäisesti poissa kotoa. Siksi
nuorempien siskojeni syntymää ei ihmetelty. Julius oli heidän isänsä, vaikka olikin virallisesti kuolleeksi julistettu! Minä pidin isoisästäni. Hän oli korvannut minulle isän. Isoisä oli
huolehtinut meistä kaikista. Olin jo yli 30-vuotias, mutta en ollut osannut
lähteä maailmalle. Toisaalta isoäiti ei ollut päästänyt minua lähtemään. — Ethän sinä voi lähteä maailmalle, isäsikään ei ole vielä tullut
takaisin, isoäiti sanoi. Nyt isoäiti käski minut istumaan. — Sinä, Aku, lähdet hakemaan isoisää, isoäiti sanoi. — Miksi juuri minä? kysyi peloissani. — Sinä olet sopivin, isoäiti vastasi. Sitten hän komensi siskojani:
— Tytöt, pakatkaa Akun matkalaukku. — Huomenna aamulla Aku lähtee junalla Pohjanmaalle. Asia on päätetty, isoäiti sanoi. Kun isoäiti oli asian päättänyt, asia oli
selvä. — Ota tämä kuva mukaan, isoäiti sanoi ja antoi minulle kuvan
isoisästä. Kuvassa isoisällä oli viikset ja suuri hattu. Katsoimme yhdessä kuvaa. — Voi Verneri rukka! Missähän sinä olet, isoäiti sanoi hellästi. 3 
Aamulla isoäiti tuli saattamaan minua rautatieasemalle. Äitini Orvokki
ja sisareni Siiri ja Raili olivat myös paikalla. Oli kostea elokuun aamu. Kello oli seitsemän. Isoäiti antoi vielä
neuvoja. Minun piti löytää isoisä ja houkutella hänet kotiin. Jos isoisä ei
suostuisi vapaaehtoisesti, olisi minun vaikka väkisin tuotava hänet kotiin. — Ilman isoisää sinulla ei ole mitään asiaa takaisin kotiin. Tuossa on
shekkivihko. Tilillä on rahaa ja lähetän lisää. Mutta älä tuhlaa… Isoäiti
puhui jatkuvasti. Minä ajattelin muita asioita. Miten pärjään maailmalla? Olin kuullut isoisän matkoista. Miten löytäisin hänet? Miten saisin isoisän palaamaan kotiin? Asemalle tuli poliisiauto. Autosta tuli ulos vankeja. Junan viimeinen
vaunu oli vankien kuljetusvaunu. Vangit vietiin vaunuun ja muutamia
vartijoita meni mukana. Vaunun sisältä kuului kolinaa ja kiroilua. — Ne ovat rikollisia. Niitä viedään Vaasan vankilaan. Kyllä saa varoa,
ettei joudu tuollaisten uhriksi, isoäiti selitti. Nousin vaunuun. Juna lähti liikkeelle. Heilutin isoäidille ja muille
naisille. Taskussani oli lippu Seinäjoelle, rahaa ja shekkejä. Katsoin isoisän
valokuvaa. Tulin hyvälle tuulelle, kun katsoin isoisän nauravaa naamaa. Olisipa hieno tavata hänet maailmalla! Näin olin lähtenyt maailmalle, ensimmäistä kertaa yksin. 4 
Katselin junan ikkunasta metsiä, peltoja ja taloja. Aurinko paistoi. Minua alkoi väsyttää. Päätin ottaa torkut. Heräsin hirveään rytinään ja lensin penkiltä lattialle. Vaunu kaatui,
ikkunat menivät rikki ja ovet lensivät pois paikoiltaan. Juna oli pudonnut
raiteilta tai törmännyt johonkin. Nousin varovasti ylös. Olin kunnossa. Ryömin ulos kaatuneesta vaunusta. Ulkona ihmiset huusivat ja juoksivat. Juna oli törmännyt säiliöautoon. Törmäys oli ollut ankara, mutta
loukkaantuneita ei ollut paljon. Äkkiä kuului huutoa:
— Kaasuvaara, kaasuvaara! Ihmiset syöksyivät metsään. Alue tyhjeni väestä nopeasti. Vankivaunusta kuului huutoa. Vartijat olivat paenneet ja jättäneet
vangit vaunuun. Aioin syöksyä metsään, mutta päätin ensin pelastaa vangit
vaunusta. Vangit kiljuivat apua. Huusin voimakkaasti:
— Hiljaa! Päästän teidät vapaiksi. Vangit rauhoittuivat. Etsin avaimia, mutta en löytänyt. Viereisestä vaunusta löysin kirveen. Palasin vankivaunuun ja rikoin kirveellä ovet. Vangit kömpivät ulos
vaunusta. He olivat tyytyväisiä, kun pääsivät vapaiksi. Yksi vangeista yritti
lähteä pakoon. — Älkää, äijät, karatko, huusin ja heilutin kirvestä. Komensin vangit jonoon ja lähdimme tietä eteenpäin. Aurinko paistoi. Kuljimme eteenpäin. Vangit pysyivät jonossa. Minä
vaelsin heidän vierellään, kirves kädessä. Hetken kuluttua tulimme taloon. Kerroin talon isännälle mitä oli
tapahtunut. — Nämä tässä ovat vankeja, sanoin ja osoitin miehiä. -Vai vankeja, isäntä sanoi. — Kyllä me olemme jokainen oikeita murhamiehiä, sanoi yksi
vangeista. — Tule äitee katsomaan murhamiehiä! isäntä huusi emännälle. Emäntä tuli ja tuijotti vankeja. — Niinpä näkyvät olevan, hän sanoi ja palasi työhönsä. Emäntää
vangit eivät kiinnostaneet. Puhelin soi. Poliisi soitti, että apua tulisi pian. Hetken kuluttua
poliisiauto ajoi pihaan. Poliisit alkoivat miettiä, mitä vangeille pitäisi tehdä. Sillä aikaa vangit lähtivät pakoon! Poliisit riensivät perään. Hetken aikaa
metsästä kuului jyskettä ja pyssyjen pauketta. Sitten kaikkialla oli hiljaista. Vangit olivat päässeet karkuun. Ajattelin, että asia ei enää kuulu minulle ja lähdin pois. Isäntä juoksi
perääni. — Herralta unohtui kirves, isäntä sanoi ja ojensi kirveen minulle. Otin
kirveen ja pyysin isäntää soittamaan minulle taksin. Ajoin taksilla onnettomuuspaikalle. Siellä oli vanginvartijoita. He
kulkivat paikalla ja näyttivät etsivän jotain. Paikalla oli myös yksi
toimittaja. Kerroin hänelle, mitä oli tapahtunut. Toimittaja otti minusta
valokuvan, vaikka kielsin. Jos isoäiti näkisi kuvan, tulisi varmasti
hankaluuksia. Onnettomuus oli tapahtunut lähellä Seinäjokea. Jatkoin taksilla
Seinäjoelle. Menin hotelliin, pesin kasvoni ja nukahdin heti, kun pääsin
sänkyyni. Aamulla huomasin, että kirves oli vieläkin mukanani. Päätin heti
palauttaa sen takaisin omistajalleen, valtionrautateille. Menin Seinäjoen
rautatieasemalle. Mietin kenelle palauttaisin kirveen. Kokeilin ensiksi lipputoimistoa. Työnsin kirveen lipunmyyjää kohti. Hän säikähti ja löi lippuluukun kiinni. Lipunmyyjä pelästyi, koska hän
luuli, että yritin ryöstää hänet. Ymmärsin, että olin tehnyt virheen. Pyysin
anteeksi ja lähdin ulos. Seuraavaksi menin tavaransäilytykseen. Nyt en näyttänyt ensiksi
kirvestä, vaan aloin kertoa:
— Olen vahingossa ottanut junasta mukaani tämän kirveen. Kerroin onnettomuudesta, vangeista ja isoisästä. Ojensin kirvestä varsi
edellä tavaransäilytykseen. Pyysin vastaanottajaa ottamaan sen. — Hetkinen, odotelkaa vähän, vastaanottaja vastasi. Hän häipyi jonnekin. Kuulin, kun hän puhui puhelimessa:
— Täällä on hullu, joka riehuu kirveen kanssa. Ymmärsin, että jos en
pian poistu, joudun hankaluuksiin, ehkä putkaan. Ryntäsin kirveen kanssa Seinäjoen asemalta todella nopeasti. Olin
nolostunut ja raivoissani. Enää en halunnut palauttaa kirvestä. Menin osto- ja myyntiliikkeeseen ja panin kirveen pöydälle. Myyjä ei
hämmästynyt ollenkaan. Sitten hän huomasi rautateiden leiman kirveen
kyljessä. — Tuo ei saisi näkyä tai en oikeastaan voisi ostaa koko kirvestä. Mutta
maksan siitä neljä markkaa, myyjä puheli. Suostuin ja lähdin kaupasta neljä markkaa taskussani. Palasin hotelliin. Näytin isoisän kuvaa hotellissa. Kukaan ei tuntenut
häntä. Päätin jatkaa matkaani Vaasaan. Matkustin sinne taksilla. Olin
kyllästynyt junalla matkustamiseen. Sitä paitsi en olisi mennyt takaisin
Seinäjoen asemalle. En kirveelläkään. 5 
Vaasassa menin hotelliin ja soitin isoäidille. Hän oli vihainen. — Luin aamulla lehdestä, että sinä olet sotkeutunut onnettomuuteen. Olet vielä ruvennut seikkailemaan vankien kanssa. Ei vankeja saa päästää
irti. Etkö sinä sitä ymmärrä? Enää et seikkaile. Nyt rupeat hakemaan Verneriä,isoäiti lopetti puheensa. Nöyrästi rupesin etsimään isoisää. Vaasa on Pohjanmaata. Isoisä oli
kirjoittanut, että hän menee Pohjanmaalle ostamaan minkin nahkoja. Etsin
puhelinluettelosta minkintarhaajien numeroita ja rupesin soittelemaan. Soittelin ja soittelin. Viimein minua onnisti. Isoisä oli ollut
Himangalla, Hermanni Taavitsaisen luona. Lähdin heti Himangalle tapaamaan minkintarhaaja Hermanni
Taavitsaista. 6 
Kysyin Himangalla, missä Hermanni Taavitsainen asuu. Minulle
sanottiin:
— Jaa, Hermanni, ei se vaarallinen ole, mutta ei kannata ihmetellä… Silti minulle neuvottiin tie Hermannin mökille. Löysin perille. Hermanni istui mökkinsä portailla ja joi viinaa. Hermanni oli vanha äijä, jo aikoja sitten leskeksi jäänyt. Hermanni oli
likainen, mutta ei tuntunut epämiellyttävältä. Pidin hänestä heti. Kerroin kuka olin ja kysyin isoisästä. Hermanni ilostui, kun kuuli, että
olin Vernerin pojanpoika. — Olihan Verneri täällä. Nyt se on Lapissa, Pieran luona, Hermanni
kertoi. — Kyllä Verneri Lapissa pysyy. Jää sinä tänne. Ryypätään kaikessa rauhassa, Hermanni sanoi ja haki pullon viskiä. Joimme viskiä ja Hermanni alkoi esitellä taloaan ja sen ympäristöä. Tulimme suuren ladon luo. — Kun olet Vernerin pojanpoika, näytän sinulle salaisuuden,jota olen
rakentanut kymmenen vuotta. Minä join lisää viskiä. Olin jännittynyt. Halusin nähdä, mitä ladossa
oli. — Et sitten kerro, mitä kohta näet, Hermanni sanoi ja vei minut latoon. Siellä vallitsi erikoinen ilmapiiri. Näin, mikä oli Hermannin salaisuus. Se
oli lentokone. Itse rakennettu lentokone! — Koneen nimi on YÖLENTOKONE 1. Sillä lennetään vain yöllä,
ettei kukaan näe. Haluatko lähteä lentämään? Hermanni kysyi. Halusin ja päätin jäädä yöksi Hermannin luo. Löytäisin isoisän Lapista
myöhemminkin. — Nukun aina pari tuntia ennen kuin lähden lentoon, Hermanni sanoi. — Juovuksissa ei lennetä. Hermanni nukkui ja heräsi hieman ennen puoltayötä. — Nyt lähdetään lentämään. Työnsimme koneen ulos ladosta. Ensimmäisellä yrityksellä moottori
lähti käyntiin. Kiipesimme ohjaamoon. Hermanni avasi kaasun, kone otti
vauhtia pellolla ja pian oltiin ilmassa. Toden totta. Me lensimme! Elokuun yö oli kylmä. — Anna ryyppy, Hermanni pyysi. Lensimme Himangan yli ja suuntasimme merelle. — Lennämme 1 200 metrin korkeudessa. Mitä pidät koneesta? Hermanni huusi. — Tämä on loistava kone. Ja sinä olet hieno mies, huusin
Hermannille. — Kehu konetta, älä minua. Vaan samaa sanoi Vernerikin, Hermanni
vastasi. Voi, kuinka nautin lennosta. Mietin, miten tyhjää elämäni oli tähän asti
ollut. Isoäitini oli vahtinut minua enkä tiennyt, millaista elämä voisi olla. — Siunattu Hermanni Taavitsainen, huusin öiselle taivaalle. Taitavasti Hermanni ohjasi koneen takaisin maan pinnalle. Työnsimme
koneen latoon ja kävelimme Hermannin tupaan. — Lennon jälkeen ei juoda. Lämmitetään sauna ja mennään
nukkumaan, Hermanni komensi. Kun olimme saunassa, Hermanni sanoi: 
-Verneri on Kilpisjärvellä. Piera nimittäin asuu siellä. 7 
Matkustin linja-autolla Himangalta Kilpisjärvelle. Kilpisjärvi on aivan
pohjoisessa Lapissa. Sieltä on lyhyt matka Norjaan ja Ruotsiin. Matka kesti kauan. Olin väsynyt, kun saavuin Kilpisjärven hotelliin. Kysyin, asuuko isoisä hotellissa. — Verneri ja Piera lähtivät tunturihin, minulle vastattiin. — Voisitteko sanoa, mihin tunturiin? kysyin arasti. — Voi, en mie tiiä, kuului vastaus. Aloin ymmärtää, että kun sanotaan
»tunturihin», se tarkoittaa samoilua Lapin erämaassa. Aamulla hankin retkeilyvälineet ja lähdin »tunturihin». Vaelsin
Saanajärvelle. Keitin autiotuvassa kahvit. Isoisää en nähnyt, mutta olin onnellinen. Minulla oli viisas isoisä, kun karkasi Lappiin. Moni typerämpi mies oli karannut vaikka Kanarian saarille. Elokuun lopun ruska punersi tunturien kyljet. Ymmärsin, etteivät
nahka-asiat ajaneet isoisää tänne, vaan Lapin kaunis luonto. Jatkoin vaellustani. Yllättäen vastaani tuli tumma ja suuri, mutta
erittäin kaunis nainen. Nainen pysähtyi ja laski painavan reppunsa maahan. Naisen silmät loistivat kuin liekit Varoittamatta nainen alkoi riisuutua. Hän
riisui housunsa ja paitansa. Lopulta nainen oli aivan alasti. Ällistyneenä jähmetyin katsomaan naista. — Hyvä rouva, älkää toki, änkytin epätoivoisena. Mietin, oliko nainen hullu, vai oliko hän käyttänyt huumeita. Sitten nainen alkoi juosta. Nainen juoksi ympäri tunturin rinnettä. Välillä hän vilkaisi minuun ja jatkoi juoksuaan. Oli kolea päivä. — 
Jos 
nainen 
kauan 
juoksee 
alastomana, 
hän 
sairastuu
keuhkokuumeeseen, ajattelin itsekseni. Mitä minun pitäisi tehdä? Rohkaisin viattoman mieleni ja riisuin itseni alastomaksi, minäkin. Juoksin naisen perässä. Kun nainen huomasi, että olin ymmärtänyt hänen
vihjeensä, hän antoi ottaa itsensä kiinni. Rakastelimme keskellä Lapin jylhää luontoa. Huomasin, että nainen oli saksalainen. Kun kaikki oli ohi sanoin:
— Rauhoituithan sentään! Talutin naisen vaatteittensa luo. Hän alkoi pukeutua mitään puhumatta. Pukeuduin itsekin. Nainen nosti repun selkäänsä, vilkaisi minua jäähyväisiksi ja hävisi
syksyn värien sekaan. Jäin istumaan paikoilleni. Kokemus oli järisyttävä. Olin rakastellut
outoa naista keskellä autiota seutua. Sisimpääni poltteli ja oloni oli
huumanhölmö! Jatkoin matkaani sinnepäin, mistä nainen oli tullut. Vastaani juoksi kaksi ukkoa. Edellä kulki lapinmies ja takana itse Verneri Väisänen, isoisäni. — Ootko nähny isoa mustaa saksalaista naista? miehet kysyivät. En
vastannut mitään, vaan syleilin isoisääni. Hän huohotti raskaasti. — Maria pääsi meiltä karkuun. Ollaan varmoja, että se tuli tänne,
isoisä selitti. Kerroin ukoille, että olin tavannut heidän Mariansa. Jätin mainitsematta, mitä välillämme oli tapahtunut. — Riisuiko se itsensä alasti? kysyi Piera, lapinmies. — Riisuihan se, vastasin 
— Teitkö sille mitään, isoisä kysyi tiukasti. — En… Oikeastaan, vastasin. Miehet rauhoittuivat. Maria oli miesten monivuotinen tuttu. Aina silloin tällöin hän keksi
karata. Nytkin hän oli häipynyt ja jättänyt leiriin miehille lapun, jossa luki:
— Kiitos, ukot! Aloin hoitaa työtäni. Kerroin isoisälle, että tämän oli nyt unohdettava Maria ja palattava
Helsinkiin Lean luo. — Älä hulluja puhu poika. En minä vielä Helsinkiin lähde. Mene sinä
takaisin ja kerro Lealle, että tulen kun kerkiän. Ensin on käytävä Norjassa
kalassa. Vai lähetti Lea sinut minua hakemaan! Sitkeä poika olet, kun tänne
asti pääsit. Kerro Lealle, ettei toista kertaa lähetä ketään minua hakemaan,
isoisä puhui leppoisasti. — Kyllä sinun on lähdettävä kotiin. Jos et tule sovinnolla,niin minä
vien väkisin, sanoin. Isoisä tulistui. — Verneri Väisästä ei viedä väkisin. Ei ainakaan hullujen akkojen
käskystä, isoisä julisti ja heitti repun selkäänsä. Nopeasti ukot lähtivät matkaan. Yritin saada heidät kiinni, mutta en
onnistunut. Kun tulin hotellin pihaan, taksi lähti Norjan suuntaan. Takapenkillä istui naurava isoisäni. Piera istui hotellin portailla. — Taisimme jättää sinut tunturihin, Piera virnuili minulle. — Minne isoisä lähti? kysyin. — Näithän itse, Norjaan. Et sinä, poikarukka, Verneriä kiinni saa, Piera vastasi. 8 
Taksimieheltä sain tietää, että isoisä oli mennyt Rönnerbyyn pieneen
kaupunkiin Norjaan. Matkustin sinne linja-autolla. Löysin isoisän. Hän asui erään Svenin luona. Sven oli kalastaja. Minulle kerrottiin, että isoisä ja Sven olivat vanhoja tuttuja. He aikoivat lähteä kalastamaan Jäämerelle. Päätin olla ovela. Ajattelin, että isoisä saa lähteä kalastusmatkalle. Itse aioin jäädä kylään odottamaan häntä. Kirjoittaisin isoäidille, että isoisä on kalastamassa Jäämerellä ja saisin
hänet kiinni vasta, kun hän palaa. Menin rannalle katsomaan, kun isoisä ja Sven lähtivät merelle. Svenillä oli iso laiva, jossa oli monta miestä miehistönä. En ollut yksin
saattamassa. Rannalla oli suuri väkijoukko. Seisoin syrjässä ja katselin
laivan lähtöä. Rannalla oli myös sievä tyttö. Menin tytön luo ja kysyin
hänen nimeään. — Olen Inge, tyttö vastasi. Kävelimme yhdessä pois rannasta. Kerroin Ingelle, miksi olin
satamassa. Kerroin isoisästä ja hänen karkumatkastaan. Näytin isoisän
kuvaa. Se nauratti Ingeä kovasti. Inge oli kylän koulun opettaja. Hänen poikaystävänsä oli lähtenyt
mukaan kalastusmatkalle. Vietimme Ingen kanssa hauskan päivän. Illalla
saatoin Ingen kotiin. Halasimme tulisesti hyvästiksi. Aloimme tavata Ingen kanssa säännöllisesti toisiamme. Meidän oli tavattava salaa. Koulun opettajan ei sopinut seurustella
vieraan miehen kanssa. Eräänä iltana pujahdimme kylän taakse vuorille. Vuorilla oli
voimalaitos, josta koko kylä sai sähkön. Vuorilla kävi kova tuuli. Meidän
tuli kylmä ja etsimme suojaa tuulelta. Kiljuimme ilosta, kun huomasimme,
että voimalaitoksen ovi oli auki. Juoksimme kylmästä ilmasta sisään
lämpimään. Paukautimme oven kiinni perässämme. Katselimme 
voimalaitosta. Hetken 
kuluttua 
riisuimme 
takit. Heittäydyimme niiden päälle lattialle. Hyväilimme toisiamme. Meillä oli
hauskaa. Inge unohti poikaystävänsä. Ja minä kiitin isoisää, jonka ansiosta
olin nyt täällä. Rakastelimme pitkään. Oli jo myöhä. Ingen tuli kiire kotiin. Yritimme lähteä ulos, mutta emme saaneet ovea auki. — Voi, miten pääsemme pois. Huoltomies on juoppo. — Hän ei käy täällä koskaan, ellei tule mitään vikaa, Inge kertoi. Mietin ankarasti, miten pääsisimme pois voimalaitoksesta. Keksin
äkkiä 
suunnitelman. Jos 
huoltomies 
tulisi 
paikalle 
vain, 
kun
voimalaitoksessa on vikaa, meidän olisi nyt katkaistava sähkö kylästä. Silloin saisimme huoltomiehen paikalle. Kun huoltomies astuu sisään,
jäisimme piiloon oven taakse ja pujahtaisimme nopeasti ulos. Kerroin suunnitelmani Ingelle. Hän epäröi hetken, mutta suostui sitten
suunnitelmaani. Väänsin virran pois. — Kaikki valot sammuivat. Ihanaa, Aku, Inge huusi. Juoksin Ingen
luo ikkunaan. Huomasin, mitä oli tapahtunut. Siinä missä äsken oli ollut kylä, ei nyt
näkynyt mitään. Kaikki oli pimeyden peitossa. Siellä täällä syttyi kynttilöitä
ikkunoihin. Pian näimme, kuinka heiluva valo lähestyi voimalaitosta. Arvasimme,
että se oli huoltomies. Mies tuli yksin. Siirryimme piiloon oven taakse. Mies avasi oven ja astui sisään. Hän meni heti katkaisimien luo. Samalla me pujahdimme ulos. Palasimme varovasti kylään. Valot syttyivät uudestaan. Yritimme
pysyä piilossa, ettei kukaan arvaisi, että sähkökatkos oli meidän syymme. Samalla olisi salainen suhteemme paljastunut. Hiivin hiljaa majataloon ja Inge meni kotiinsa. Kukaan ei ollut nähnyt meitä. 9 
Aika kului nopeasti. Tapailimme Ingen kanssa silloin tällöin. Pian
isoisä saapuisi ja samalla Ingen poikaystävä palaisi takaisin. Isoäiti oli hermostunut. Sain häneltä monta korttia. Niissä hän käski
minua lähtemään Jäämerelle etsimään isoisää. Lähetin hänelle Jäämeren
kartan ja selitin, että mereltä isoisää oli mahdoton löytää. Viisainta oli
odottaa. Kun isoisä ja Sven saapuivat, koko kylä alkoi juhlia. Menin satamaan
vastaan. — Aku, kato poikaa, isoisä huusi. Hän sanoi, että oli huomannut
minut jo silloin, kun lähti merelle. Hän ei ollut uskonut, että jaksaisin
odottaa näin kauan. Nyt alkoi minun työni. Minulla oli suunnitelma, miten saisin isoisän
Suomeen. Olin varannut pari pulloa viinaa, oikein hyvää konjakkia. Aioin
juottaa isoisän humalaan, pistää hänet taksiin ja ajaa taksilla Helsinkiin! Tarjosin isoisälle konjakkia. Hän tuli iloiseksi. Isoisä ryyppäsi ja kertoi
hurjia juttuja Jäämerenmatkalta. Ryyppäsimme koko päivän. Illalla ehdotin
isoisälle:
— Lähdetään taksilla ravintolaan. Isoisä suostui heti. Lähin ravintola oli viereisessä kaupungissa. Sinne oli pitkä matka. Isoisä lauloi alkumatkan, mutta nukahti pian. — Nyt mennään Suomeen, Helsinkiin, sanoin taksimiehelle. Hän hieman hämmästyi, mutta kääntyi kohti Ruotsia. Ensin oli ajettava Ruotsin läpi, sitten pääsisimme Suomeen. Olin tyytyväinen. Isoisä nukkui. Auto kulki eteenpäin. Huomisiltana olisimme Helsingissä. Myös isoäiti voisi olla minuun tyytyväinen. Isoäiti sanoisi, että minuun voi luottaa. Sitten tapahtui odottamatonta. Auto alkoi liukua ja kierähti tien viereen lumihankeen. Rekka oli tullut vastaan. Taksi oli yrittänyt väistää ja lopulta joutunut lumihankeen. Isoisä heräsi. — Missä me olemme? hän kysyi. — Ollaan Ruotsissa, ukko hyvä, taksimies vastasi. Isoisä kalpeni. Näin, miten hän mietti asioita. Minulle hän ei sanonut mitään, mutta
tiesin, että hän arvasi, mitä olin aikonut tehdä. Isoisä oli vihainen ja syvästi
loukkaantunut. Kun isoisä oli hetken miettinyt, hän haki reppunsa autosta ja lähti
kahlaamaan hankeen. Sitten isoisä pysähtyi ja kääntyi katsomaan minua. — Vai salakavalasti meinasit minut Lealle viedä, isoisä murisi. Hän lähti vaeltamaan Ruotsin korpimetsään. Katsoin hämmästyneenä hänen peräänsä. Huusin isoisää, mutta yö oli äänetön. Isoisä oli kadonnut. Minulla ei ollut vaihtoehtoja. Maksoin taksin, otin omat tavarani ja
lähdin isoisän perään. Yö oli tyyni. Pakkasta oli jonkin verran. Isoisän jäljet johtivat
maantieltä suoraan erämaahan. Kilometrit jäivät taakse ja tunnit kuluivat. Kuu nousi valaisemaan taivaltamme. Kuljin niin nopeasti kuin pystyin,
mutta minusta tuntui kuin isoisä olisi mennyt vielä nopeammin. 10 
Nyt ymmärsin todella, miten vaikean tehtävän olin saanut. Isoisän
jalanjäljet todistivat sellaista itsepäisyyttä, etten vastaavaa ollut koko
elämäni aikana tavannut. Näytti siltä, että isoisä oli päättänyt kulkea koko
Ruotsin halki. Minne hän oli matkalla, mietin vaeltaessani. Sitten isoisän jäljet kääntyivät. Näytti kuin hän olisi valinnut uuden
suunnan. Seurasin jälkiä. Parin sadan metrin päässä puiden keskellä oli maja. Majan piipusta nousi savua. — Eläköön, isoisä on pelastunut, eläköön, minä pelastun, huusin
innokkaasti. Menin sisään majaan. — Aku, isoisä huusi. Miten sinä tänne pääsit? En vastannut mitään. Majassa oli toinenkin mies. Huomasin, että hän
on Ruotsin armeijan sotilas, eversti. Huomasin, että miehet olivat
humalassa. Siispä isoisä oli ollut jo jonkin aikaa majassa. Minä menin
nukkumaan. Isoisä ja eversti pelasivat korttia. Isoisää eivät matkan
rasitukset näyttäneet lainkaan vaivaavan. Heräsin iltapäivällä. Isoisä ja eversti olivat umpihumalassa. Kuuntelin
vuoteessa, kun eversti ja isoisä keskustelivat. Eversti valitti isoisälle:
— Minulla on Ruotsin tyhmin vaimo. Kaunis, mutta tyhmä. Everstin vaimon ei sovi olla tyhmä! — On minullakin vaimo, isoisä puhui. — Tuo poika, joka tuolla nukkuu, on minun pojanpoikani. Vaimoni Lea on jo syksyllä lähettänyt hänet etsimään minua. Se on
Lean tapaista. Hän on hyvin hallitseva nainen. Minä olen aina rakastanut
häntä parhaan taitoni mukaan. — Mutta välillä pitää päästä maailmalle tuulettumaan. Kuljeksin
vapaasti ja ostan nahkoja tehtaaseeni ja lomailen. Lähetän kortteja Lealle,
että hän tietää missä kuljen. Kun olen poissa kotoa, Leaa suututtaa, kun
hänellä ei ole ketään, jota saisi määrätä, isoisä puhui. — Mutta en minä Leaa syytä. Nainen on sellainen, millaiseksi syntyy,
isoisä päätti puheensa. Käänsin kylkeä vuoteessa. Isoisä hiljensi ääntään ja sanoi:
— Aku on sitkeä poika. Minä tykkään siitä, mutta se tottelee vielä
Leaa, se on pelon alla. Kukaan ei ole ennen saanut minua kiinni
karkumatkoillani, mutta Aku on saanut minut kiinni jo kolme kertaa! Nousin vuoteelta. Eversti ja isoisä tarjosivat minulle konjakkia ja ottaa
piti. Kerroin, että minulla oli nälkä. — Nyt lähdetään ravintolaan, isoisä sanoi. — Minulla on moottorikelkka. Mennään sillä, eversti ehdotti. Lähdimme matkaan. Lähimpään kaupunkiin oli monta kymmentä
kilometriä. Minä ajoin, koska olin vähiten humalassa. Emme menneet tielle,
vaan ajoimme tien reunalla, metsässä. Vauhti oli hurja. Eversti istui takanani kelkassa ja isoisä oli pulkassa. Äkkiä edessämme oli poroja. Yritin väistää, mutta vauhti oli liian
kova. Törmäsimme yhteen poroon. Pysähdyimme ja katsoimme, kuinka
porolle oli käynyt. Se eli vielä. Isoisä pisti puukollaan poron kuoliaaksi ja
heitti ruhon viereensä pulkkaan. Ja matka jatkui. Illalla saavuimme kaupunkiin. Menimme hotelliin ja vaadimme
kolmen hengen huoneen. Eversti tilasi huoneeseen konjakkia. Ravintola oli
jo suljettu. Syömisestä ei tullut mitään. Jatkoimme ryyppäämistä
aamuyöhön. Kun heräsin, oli pimeää. Katsoin kelloani. Se oli yli kymmenen. Tajusin, että oli jo ilta. Olimme nukkuneet koko päivän. Herätin isoisän ja eversin. Meillä kaikilla oli kiljuva nälkä. Yritimme
päästä hotellin ravintolaan, mutta se oli jälleen suljettu. Meille ilmoitettiin, että emme saisi enää mistään ruokaa. — Onhan meillä pulkassa poro, sanoin isoisälle ja everstille. Isoisä juoksi ulos. Hän veti poron pulkasta hotellin aulaan ja alkoi
nylkeä poroa. — Soittakaa paikalle kokki. Nyt syödään poroa, isoisä komensi. Levitin pöytäliinoja lattialle. Eversti toi puukon, kirveen ja
sahan. Tottuneesti isoisä kävi työhön. Poro oli jäässä. Isoisä poisti
sisälmykset, irrotti nahkan ja paloitteli ruhon. Lihat olivat valmiina. Jäimme
odottamaan kokkia. Ovelle koputettiin. Sisään astui kokki. Hän katseli lihoja. — Onpa hyvin teurastettuja lihoja. Valmistan herroille niistä maistuvan
aterian, kokki sanoi. Joimme taas konjakkia. Eversti rupesi muistelemaan sota-aikaa. — Kävin sodan aikana Suomessa. Teidän armeijallanne oli erinomaiset
saappaat. Vieläkö yhtä hyviä saappaita valmistetaan Suomessa? eversti
kysyi. — Ne saappaat olivat minun tehtaastani, isoisä sanoi ylpeänä. Voimme
valmistaa niitä miten paljon vain. — Hyvä. Tilaan Ruotsin armeijalle 10 000 kappaleen koe-erän, eversti
sanoi. Isoisä ja eversti löivät kättä ja päättivät kaupan. — Herrojen ateria on valmis, kokki ilmoitti. Kokki oli tehnyt herkullisen aterian. Söimme ja joimme. Pidimme
maljapuheita. Joimme maljat naisille, Ruotsin ja Suomen armeijoille… Kun
lopetimme aurinko nousi. Siksi viimeksi joimme auringon nousun maljan. Aamulla eversti ja isoisä hoitivat saapaskaupan loppuun. Eversti soitti
esikuntaan ja käski lähettämään rahaa. Isoisä soitti tehtaalle ja antoi
työmääräyksen. Muutaman kuukauden kuluttua saappaat olisivat valmiita. Ehdotin isoisälle, että soittaisimme kotiin isoäidille. Ihmeekseni isoisä
suostui. Isoäiti oli vihainen. Hän määräsi meidät molemmat tulemaan heti
kotiin. Isoisä tuli puhelimeen. — Älähän, Lea, ärhentele. On vielä vähän asioita. Tulen myöhemmin kesällä kotiin, kunhan ehdin, isoisä puhui. Isoäiti
pyysi minut puhelimeen. — Lähetän sisaresi hakemaan teitä, ellette pian ole täällä, hän uhkasi ja
löi puhelimen kiinni. Isoisä lauloi jotain laulua everstin kanssa. Samalla meille tuotiin lasku
hotellissa asumisesta, syömisestä ja ennen muuta juomisesta. Eversti otti
laskun ja sanoi:
— Te olette olleet Ruotsin armeijan vieraina. Minä maksan laskun! 11 Päätimme isoisän kanssa matkustaa yhdessä. Havaitsimme, että
sisareni yrittivät löytää meitä, mutta he eivät onnistuneet. Oleskelimme Ruotsissa ja Tanskassa. Kävimme jopa Belgiassakin. Elimme hiljaista ja vaatimatonta elämää. Mitä vähän tappelimme
Belgiassa. Lähettelimme kortteja kotiin. Yritimme rauhoittaa isoäitiä. Kotiin
paluu peloitti meitä kumpaakin. Aika kului hiljalleen. Kun kevät oli tullut, isoisä sanoi:
— Eiköhän lähdetä, Aku, Englantiin. Minun on ostettava lehmän
nahkoja. Englannissa saa hyviä ja halpoja lehmän nahkoja. Ja niin me lähdimme Englantiin. Saavuimme Lontooseen, joka on Englannin pääkaupunki. Isoisä halusi saunaan. Minun teki mieli elokuviin. Sovimme, että
lähdemme omille teillemme ja tapaamme illalla hotellissa. Kävelin Lontoon kaduilla. Eksyin siivottomaan elokuvateatteriin. Paikka osoittautui sikamaiseksi pornoteatteriksi. Väliajalla pari alastonta
tyttöä näyttäytyi yleisölle. Oli kylmä. Tytöt säälittivät minua. Tyttöparkoja paleli. Kun filmi
loppui, kävelin ulos teatterista. Ajattelin, että nyt minulla on jotain
kerrottavaa isoisälle. Hän oli ollut vain ikävässä saunassa, mutta minäpä
olin ollut paheiden poluilla! Palasin hotelliin. Isoisä odotti jo minua. Ennen kuin sain suuni auki,
isoisä alkoi kertoa: — Etpä usko, Aku, millaisessa saunassa olin. Ensin olin löylyssä ja
menin pesuhuoneeseen. Ajattelin pestä itseni, mutta sinne tuli tyttö. Tyttö
voiteli minut ruskealla liemellä ja huuhteli minut. Eikä se siihen
jäänyt. Tyttö riisui housunsa pois ja ryhtyi tosi työhön. Ei Leakaan osannut
nuorena sellaisia temppuja, mitäse tyttö teki…Jukra poika, mikä sauna! — Millainen elokuva oli, isoisä kysyi lopuksi. — Sellainen tavallinen, vastasin. Minulla ei ollut enää kerrottavaa. 12 
Aamulla vuokrasimme auton ja lähdimme ajamaan maaseudulle. Englanti on kaunis maa. Ajelimme pienissä kylissä. Isoisä osti lehmän
nahkoja. Hän oli taitava kauppamies. Isoisä valitsi parhaat nahat ja tinki
halvan hinnan. Kun hän oli ostanut tarpeeksi, lähetimme nahat Suomeen ja
päätimme pitää lomaa pari päivää. Asuimme majatalossa, jonka nimi oli Kuunari ja Kukko. Teimme
edelleen matkoja maalle. Ajoimme usein kanavan yli. Kanavassa kulki
veneitä ja laivoja. Kanavan yli pääsi siltaa pitkin. Silloin kun laiva oli
kanavassa, silta käännettiin sivuun. Kanava ja silta kiinnostivat isoisää sen takia, että niitä hoiti kaunis
nainen. Isoisä jutteli paljon naisen kanssa. Nainen kertoi, että hän oli joskus
kovin yksinäinen kanavalla. Mutta silti hän ei vaihtaisi osaansa kenenkään
kanssa, ei edes kuningatar Elisabetin kanssa. — Kelpo nainen, isoisä sanoi,
kun lähdimme kanavalta. Eräänä päivänä palasimme matkalta ja saavuimme kanavalle. Näimme,
että silta oli auki, vaikka laivoja ei liikkunut kanavassa. Ihmettelimme asiaa
hetken. Huusimme naista, mutta kukaan ei vastannut. Kävelimme sillan
viereen ja näimme jotain kauheaa. Nainen oli jäänyt puristuksiin sillan ja
kanavan portin väliin. Nainen oli elossa, mutta tajuton. Ryhdyimme heti
pelastustoimiin. Irrotimme naisen puristuksista ja kannoimme taloon. Nainen tuli välillä tajuihinsa. Hän kertoi, että oli liukastunut ja
pudonnut sillan ja portin väliin. Hän valitti vatsaansa ja menetti taas
tajuntansa. Huomasimme, että naisen vatsa oli turvonnut ja kylkiluita oli
poikki. — On tehtävä leikkaus. Lämmitä vesi kiehuvaksi, sytytä tuli, etsi
siimaa ja sakset. Isoisä teroitti puukkonsa, puhdisti sen tulessa ja aloitti
leikkauksen. — Sodan aikana oppi kaikenlaista, kun oli pakko, isoisä sanoi. Taitavasti hän suoritti leikkauksen ja ompeli lopuksi vatsan kiinni. Ihmeekseni totesin, että nainen eli yhä. — Nyt on kiire sairaalaan, isoisä sanoi. Suljin sillan ja kannoimme
naisen autoon. Isoisä ajoi. Vauhtimme oli hurja, mutta se ei tuntunut
riittävän isoisälle. Hän kiroili koko ajan, miten hidas auto meillä oli. Veimme naisen sairaalaan. Lääkärit sanoivat, että isoisän leikkaus oli
onnistunut. Se oli pelastanut naisen hengen. Nainen jäisi eloon ja parantuisi. Tyytyväisinä lähdimme paluumatkalle. Matkalla 
poliisi 
pysäytti 
meidät. Poliisi 
pyysi 
isoisältä
ajokorttia. Poliisi kertoi, että olimme hetki sitten ajaneetrunsaasti
ylinopeutta, 150 km tunnissa! Isoisällä ei ollut ajokorttia. Selitimme, että
olimme vieneet sairaalaanpahasti loukkaantunutta naista. Olimme juuri
äsken leikanneet hänet. Siksi olimme ajaneet ylinopeutta. Poliisi katseli
isoisän verisiä nyrkkejä. Hän ei uskonut meitä. Meidät pidätettiin ja
suljettiin putkaan. — Johan myrkyn lykkäsi, isoisä kiroili. Isoisä kiroili koko yön. Hän haukkui poliisit ja huusi avukseen pirua ja
Pyhää Sylviä. Hän uhkasi nylkeä poliisit, jotka vartioivat meitä. Mikään ei
auttanut. Vietimme yön putkassa. Tuomioiden julistaminen on Englannissa nopeaa. Seuraavana aamuna
meitä kuulusteltiin ja meille luettiin tuomio. Saimme molemmat kuukauden
vankeutta. Meillä olisi ollut mahdollisuus valittaa tuomiosta. Sairaalaankin
olisi voitu ottaa yhteyttä. Mutta isoisä ei suostunut. Isoisä jylisi tuomarille synkän uhkauksen:
— Jos tuomari joskus tulet Suomeen, nyljen sinut elävältä. Teen
nahastasi köyden, johon hirtän loput englantilaiset! Meidät suljettiin vankilaan. Meillä oli melko vapaat olot, Seliimme oli
päivisin auki ja teimme työtä vankilan pesulassa. — Älä ole huolissasi,
Aku. Me karkaamme täältä pian, isoisä rohkaisi minua. 13 
Seuraavana päivänä pesulasta loppui saippua. Vartija mietti, mitä pitäisi tehdä. — Lähde vain hakemaan saippuaa. Minä vahdin vankeja,isoisä sanoi
vartijalle. Saippuan haku kesti pari minuuttia. Vartija päätti luottaa isoisään. Heti, kun vartija poistui, isoisä hyppäsi kärryn päälle, jossa oli
puhdasta pyykkiä. — Työnnä sinä kärryä, Aku. Menemme portista ulos ja sanomme
vartijalle, että viemme pyykkiä kaupunkiin. Työnsin kaikin voimin kärryä. Pääsimme ulos portista, kuten isoisä oli
suunnitellut. Kun pääsimme pois vartijoiden näkyvistä, jätimme kärryt ja
juoksimme. Onneksi meillä oli omat vaatteemme. Kukaan ei tunnistanut meitä
vankikarkureiksi. Toisin kuin muut vankikarkurit, me menimme suoraan pankkiin. — Nyt hommataan rahaa ja sitten mennään kotiin, isoisä sanoi. Vankikarkurin ei sovi olla köyhä. Siksi nostimme paljon rahaa. Pankissa ei aluksi uskottu meitä. Isoisä käski soittamaan Helsinkiin. Helsingin pankki antoi luvan maksaa ja saimme rahat, 20 000 markkaa. Tilasimme taksin. — Aja, hyvä mies, nopeasti lähimpään satamaan. Mutta ensin hommataan kortti ja lähetetään se Lealle. Ilmoitetaan, että
ollaan tulossa kotiin, isoisä jutteli taksissa. Taksimies toi postikortin. Isoisä kirjoitti: 
»Hei, rakas Lea! Englanti polttaa jalkojen alla. Ajateltiin tulla kotiin. Liikeasiat sujuneet hyvin. Terveisin
Verneri ja Aku.» Saavuimme satamaan. Englannista oli päästävä Ranskaan ja Ranskasta
eteenpäin. — Miten tämä onnistuisi? mietin. Emme voineet käyttää omia
nimiämme, muuten meidät olisi pidätetty rajalla. Isoisällä oli valmis
suunnitelma. — Menemme pienellä veneellä Kanaalin yli salaa Ranskaan. Siellä
hommaamme väärennetyt passit ja lennämme Suomeen. Yksinkertaista,
isoisä sanoi. 14 
Löysimme satamasta kipparin, joka veisi meidät salaa Ranskaan. Purjehdimme yöllä. Yö oli tyyni. Makasimme kannella ja katselimme
taivaan tähtiä. Mietimme, millaisen vastaanoton saamme kotona. — Kova se on, kova. Koskaan Lea ei ole minua hellästi
vastaanottanut. On tässä jännitystä edessä, isoisä puheli. — Et usko, Aku, miten mies voi nauttia merestä ja tähtitaivaasta,
isoisä kertoi. Hän alkoi kertoa Jäämeren taivaasta. Isoisä sanoi, että joskus se oli
ruma ja joskus uskomattoman kaunis. Sitten isoisä nousi ylös ja sanoi: — Olisiko kuolema tulossa, kun
tällaisia puhun. Vai olisiko Lean vuoro ensin? Soisin, että Lea kuolisi ennen
minua. Minulla on vielä niin paljon iloja, joita en ole kokenut. Lea olisi
joutilaampi lähtemään! Pääsimme hankaluuksitta Ranskaan. Maksoimme kipparille ja
ajoimme junalla Pariisiin, Ranskan pääkaupunkiin. Sieltä alkaisi matka kotiin. 15 
Väärennettyjen passien saaminen kesti muutaman päivän. Viimein
saatoimme lähteä kotiin. Nousimme Finnairin koneeseen. Kone lensi ensin Tukholmaan ja sieltä
Helsinkiin. Söimme hyvin ja joimme runsaasti konjakkia. Olimme aika
riehakkaita, kun saavuimme Helsinkiin. Otimme taksin lentokentältä ja ajoimme talomme eteen. Iloisuus ja
riehakkuus oli hävinnyt. Olimme hiljaisia ja totisia poikia. — Nyt kai on mentävä sisään, isoisä sanoi. — Niin kai, vastasin. Seisoimme kuitenkin paikoillamme. Sisälle
meno pelotti. Asuntomme näytti autiolta. — On jo kesäaika. Jospa naiset ovat kesämökillä. Mennään kysymään talonmieheltä,
ehdotin isoisälle. Talonmies kertoi, että isoäiti ja muut naiset olivat kesämökillä. — Eräs sukulaismies on kuitenkin asunut asunnossanne pari päivää. Päästin hänet sisään, kun tuo näytti teidän näköiseltänne, talonmies sanoi
isoisälle. Ihmettelimme, kuka oleili asunnossamme. Varmaan joku huijari, koska
meillä ei ollut miespuolisia sukulaisia. Menimme sisään. Löysimme nojatuolista komean keski-ikäisen
miehen. Tunsimme hänet heti. — Poikani Julius, isoisä huusi. Minä huusin:
— Isä! Halasimme toisiamme. Tapasin ensi kertaa isäni. Isoisä katseli
poikaansa, joka katseli minua. Hymyilimme kaikki. Minusta tuntui, että
tulisin hyvin toimeen tämän miehen kanssa. Isoisä oli liikuttunut. — Kaikkea sitä sattuu. Sotaan kadonnut poika palaa kotiin. Isäni kysyi, mistä olimme tulossa. — No, me kävimme vähän siellä ja täällä. Nyt olemme tulossa
Pariisista, isoisä vastasi. — Kerro sinä, missä olet ollut kaikki nämä vuodet! Isoisä haki kaapistaan ison pullon konjakkia. — Naiset ovat kesämökillä. Ehdimme sinne myöhemminkin. Nyt sinä,
Julius, saat rauhassa kertoa, mitä olet hommaillut. Maistoimme konjakkia ja sytytimme sikarit. — Niin, se onkin pitkä juttu, isäni aloitti. — Jos muistatte, minä katosin sodassa vuonna 1944 kesällä. Sen
jälkeen olen käynyt yhdessä ja toisessa paikassa. Aikaa on ollut… Vesa Ämmälä - Pieni hiljainen mies 
Keskellä kylää oli kirkko. Kirkon ympärillä oli hautausmaa ja koulu,
jonka pihassa oli lipputanko. Osuuspankin konttorikin oli, tasakattoinen
kuin tikkuaski. Ja sitten oli kyläkauppa. Kaupan seinässä luki: Annin Valinta. Tavaraa heti ja tilauksesta. Avoinna arkena ja pyhänä. Kaupan rapuilla istui usein Kolehmaisen isäntä. Hänen vieressään oli
Tunturi-mopo, ja kädessä isännällä oli ykköskaljapullo. Kaupan pitäjä Anni oli XL-kokoinen. Ruskeat hiukset olivat
palmikolla ja posket kuin kaksi punaista omenaa. Vähän väliä Annin nauru
helähti ihan kuin tuulikellon kilinä. Anni oli rehevä ja reitevä, mutta vanhana piikana elänyt. Oli hänellä
käynyt sulhasehdokkaita tyrkyllä. Ei vain ollut tähän mennessä sattunut
sopivaa miestä kohdalle. Anni asui kauppansa yläkerrassa. Kauppa oli auki
jokaisena viikonpäivänä aamusta iltaan. Kylän lähellä tehtiin uutta maantietä. Tienteossa kaivettiin ojia ja
räjäytettiin rikki kiviä ja kallioita. Kerran urakoitsija räjäytti vahingossa
reiän Lyytikäisen navetan kattoon. — Irtokivet lähtee joskus minne sattuu, sanoi urakoitsija. Uudelle maantielle ajettiin soraa. Raskas maansiirtoauto ajoi kerran
vahingossa Kolehmaisen vanhan pystykorvan yli. Koira kun ei enää nähnyt
eikä kuullut mitään. — Se vaan istui keskellä tietä, sanoi autokuski. Tietyömiehet hakivat usein evästä Annin kaupasta. Lenkkimakkaraa,
piimää ja läskiä tai purkillisen papusoppaa. Hillomunkkeja välipalaksi. Se
oli raskaanpuoleista purtavaa, mutta eipä tietä rakenneta kevytjogurtin
voimalla. Työmiehet vokottelivat kaupassa Annia. He sanoivat:
— Mitä likka? Sinulla on kauniit silmät. Pääsenkö viereen kertomaan
iltasadun? Anni nauroi kysyjille posket punaisina ja silmät sikkarassa. — Ostokset tekee kuusikymmentä euroa. Ei pääse viereen. Kyllä teidät
satusedät tunnetaan, sanoi Anni. Työmaalle tuli lisää koneita, myös jumalattoman suuri maansiirtokone. Siinä oli telaketjut paksua umpirautaa ja miehenkorkuinen puskulevy. Väriltään se oli keltainen. Maansiirtokone kitisi ja kolisi. Se vinkui ja tärisi kuin raivokohtauksen
saanut. Kone tuprutti mustaa sauhua. Se jaksoi työntää maata autonkuorman
verran kertaheitolla. Puskukoneen kuljettaja oli nimeltään Tarmo. Hän oli pienikokoinen
mies, laiha ja kuivakka. Posket olivat kuopalla. Pituutta Tarmolla oli runsas puolitoista metriä. Tarmon laihaa vartaloa peitti työhaalari, joka oli tumman konerasvan
peitossa. Päässä oli yhtä rasvainen lippis. Lippiksessä oli öljy-yhtiön
mainos Mobiloil. Tarmo teki totisena töitä. Hän istui maansiirtokoneen hytissä ja vään teli vipuja. Kone totteli Tarmon ohjausta nöyrästi. Puskulevy lykkäsi voimalla
kivet ja kannot edestään. Tarmo ei ollut suupaltti. Tauolla hän istui selkä kumarassa penkillä
työmiesten taukokämpässä. Hän nojasi polviin ja hymähteli muiden jutuille. — Just joo, semmoista, Tarmo saattoi joskus sanoa. Kukaan ei tiennyt miehestä mitään, esimerkiksi missä hän asui tai
mistä hän oli kotoisin. Joku autonkuljettajista veikkasi, että Tarmo oli
Porista. — Murre on semmoista, väitti automies. — Se sanoo joskus ett'ä jallaasa. Saappaat jallaasa. Se on Porin murretta, automies tiesi. Ei sitä varmuudella kukaan tiedä, mistä Tarmo oli kotoisin. Uteluihin
hän vastasi vain:
— Just joo. Kotipuolesta minä. Tarmo oli nuuka mies. Hän jopa asui vanhassa mersussaan. Yöt Tarmo nukkui mersun takapenkillä hittien sisällä, kuin
linnunpoikanen pesässään. Toiset tekivät kiusaa. — Sinulla on neljän tähden hotelli, toiset sanoivat. Jokaisessa auton pölykapselissa oli nimittäin Mercedeksen tähden
merkki. Tarmo meni Annin kauppaan ensimmäistä kertaa. Hän katseli tiskin vierellä, mitä oli tarjolla. Hetken päästä hän sanoi:
— Päivää. Ottaisin leipää, limppua. Ja punaista maitoa. Ja pötkön
lauantaimakkaraa. Anni katsoi miestä. Hänen huulilleen syttyi hymy ja poskille nousivat punaiset läikät. Joku siinä miehessä sytytti Annin sydämessä roihun, vaikka kokoeroa
heillä oli melkein puolet. Tarmo oli niin paljon Annia pienempi. Hän melkein hukkuisi Annin tissien väliin, jos Anni vain tahtoisi
halata. Ja taisi Anni tahtoa. Siihen malliin hän katseli Tarmoa. Jokin kumma siinä pienessä miehessä kiehtoi. Tarmo kokosi ostokset kassiin ja antoi rahaa Annille. Kun kädet siinä rahaa antaessa koskettivat toisiaan, niin Annin
käsivarsi värähti. — Kiitos, Anni sanoi. — Juu. Just joo. Jos vielä saan ne vaihtorahatkin, Tarmo sanoi. — Anteeksi. En meinannut huomatakaan, Anni sanoi kainosti ja
punasteli. Lauantai-iltana oli tanssit lavalla järvenrannassa. Lava oli koivuilla
koristeltu. Tietysti, kun oli keskikesän aika. Orkesteri soitti humppaa, valssia ja tangoa. Parit pyörivät
tanssilattialla. Talkkijauho pölysi lattialankuilla ja lattialla oli ahdasta. Piha
oli piukassa autoja, polkupyöriä ja mopoja. Välillä tultiin jäähylle. Miehet seisoskelivat porukoissa. Jossain taisi
kiertää pullokin. Tiemiehet olivat myös tulleet tansseihin. Heillä oli ennestään
isottelevat jutut. Kun he joivat porukassa viinaa, niin jutut olivat entistä
isompia. — Minä olen tehnyt moottoritietäkin, sanoi yksi. — Minäpäs olen tehnyt puolet Suomen silloista, väitti toinen. — Minä olen punnertanut pelkän peukalon varassa sata kertaa, sanoi
kolmas. Annikin tuli tansseihin. Hän pyöräili hameen helmat liehuen miesjoukkoa kohti. Joukko tuijotti
Annia. Porukasta joku sanoi:
— Jukopliut! Tuolla tytöllä on mistä kiinni ottaa. Siinä hytkyy reittä ja kankkua mukavassa muodossa. Anni vilkaisi miesjoukkoa. Hän kilautti pyöränkelloa. — Pois edestä! Anni huusi ja nosti leukaa ylemmäs. Myös Tarmo tuli tansseihin. Jostain oli löytynyt hänelle prässihousut ja melko valkoinen paita. Tarmon tukka oli suittu taakse ja parta ajettu. Mutta työkoneen rasva ei ollut pesemällä kokonaan irronnut käsistä. Työmiehet kävivät turhaan pokkaamassa Annia tanssiin. Anni ei
lähtenyt. Hän antoi pakit, kun miehet haisivat viinalle. Sitten Anni huomasi
Tarmon, joka seisoskeli nurkassa. Hän meni Tarmon luo. — Se on nyt naisten haku! Anni sanoi lujalla äänellä. Ei Tarmon auttanut muu kuin totella kiltisti. Mutta hänpäs olikin tanssimiehiä! Kevyesti sujuivat jenkka ja valssi. Tarmo pyöritti Annia näyttävästi. Jos ei muuten tila riittänyt, niin Anni vähän levitti kyynärpäitään. Välillä he sentään poikkesivat huilaamaan. Tarmo osti Annille keltaisen Jaffan. — Oletko poikamies? Anni kysyi. — Joo, Tarmo vastasi. — Varmasti vapaa? Anni tivasi ja katsoi toista tiukasti. — Joo, Tarmo sanoi. — Sitten saat saattaa minut kotiin, komensi Anni. Kun tanssit loppuivat, Anni lähti pyöräilemään ja Tarmo istui tarakalla. Työmiehet katselivat heidän menoaan. Joku porukasta sanoi:
— Jukopliut! Pienet, hiljaiset miehet nappaavat aina parhaimmat
naiset. Amerikkalainen
Kuljin ennen usein junalla Tampereelle. Peipohjassa piti vaihtaa
paikallisjunasta pikajunaan. Samassa paikallisjunassa matkusti aamuisin
monenlaisia ihmisiä, esimerkiksi sellainen roteva mies. Hän ei ikinä
sanonut huomenta. Istui vain tuppisuuna nahkasalkku polvien päällä ja
tuijotti ulos. Kerran menin taas Tampereelle. Käytävän toisella puolella junassa istui vanha pariskunta. Miehellä oli
harmaa pää ja pieneksi käynyt puku. Vaimolla oli kukkakuvioinen leninki ja
hopeisen harmaat nutturahiukset. Ajattelin itsekseni: Noiden kotona on lipaston päällä mustavalkoinen hääkuva. Ja lasten
kuvat myös. Ja ikkunalla on kukkia, pelargonioita. Seuraavalla asemalla junaan astui mies. Hän istuutui vanhaa
pariskuntaa vastapäätä. Hänellä oli pitkät jalat ja farkut niiden pitkien
jalkojen peittona. Leveät poskipäät jauhoivat purkkaa. Miehen päässä oli
lierihattu, eikä hän ottanut sitä junassa pois. Hänen siniset silmänsä
pyyhkäisivät minua ohimennen. Muutama kilometri kolkuteltiin. Katseltiin ikkunasta, ei puhuttu. Konduktööri kävi napsauttamassa leiman lierihattuisen miehen lippuun. Konduktöörit ovat isoja herroja. Niillä on paljon valtaa. Ne kohtelevat
kaikkia samalla tavalla eivätkä puhu turhanpäiten. Ne katsovat tiukasti ja
koskettavat kädellä virkalakkia. Konduktöörit ovat töissä valtionrautateillä. Lierihattuinen mies rykäisi. Me muut valpastuimme. Juna taitaa olla pikkuisen myöhässä? hattumies kysyi. Pikkuisen kuulosti venyvältä, niin kuin sana olisi jäänyt kiinni suussa
jauhavaan purkkaan. Käänsin nopsasti katseen ikkunasta ulos. Ajattelin, että niiden kuuluu
vastata, jotka istuvat vastapäätä. Harmaapäinen mies yskäisi. Hän vilkaisi rannekelloaan. — Taitaapa olla pikkuisen myöhässä. Äsken vilahti vasta Äetsän
asema ohi, hän sanoi. Vaimo vilkaisi miestään. Hän nyökkäsi sen oloisena, että varmaan
ajatteli: Noin minäkin olisin vastannut. Hattumies haukotteli. — Oh-hoijaa. Sillä lailla. Ei ole tahti muuttunut Suomen rautateillä. Junat kulkee aina vaan
myöhässä, hattumies jatkoi. Pariskunta katsoi toisiaan. Mitä tuohon sanoisi? Jos sanoo juu, on muka heti samaa mieltä. Jos sanoo ei, silloinkin
menee vastaus vähän pieleen. Niin kuin tahtoisi riitaa haastaa. Vanha mies sanoi:
— Niin. Hänen vaimonsa nyökkäsi. Vaimo ehkä ajatteli, että mies kyllä tietää, kuinka ollaan ja vieraille
puhutaan. Hattumies kohensi itseään pystympään asentoon penkillä. — On siitä niin paljon aikaa, kun olen viimeksi Suomessa
matkustellut. Ihmettelin, miksi mies sanoi Suomessa. Missä hän sitten on matkustellut? — Amerikkaa on tullut reissattua halki ja poikki, lierihattumies sanoi. Sitten hän ojensi kätensä pitkäksi tyhjän vieruspenkin selkänojalle. Vanha mies sanoi:
— Amerikka on iso maa. Siellä on paljon nähtävää. Vaimo nyökkäsi. Minä katselin eteenpäin vaunun päätyseinään. Vesipullo ja mukit
tärisivät junan vauhdista telineessä. Olin kuulolla. — Well. Amerikka on iso maa, hattumies sanoi. — Siellä on kaikki suurta. Junatkin ovat puolta pidempiä. — Ne kulkevat kymmenen kertaa lujempaa kuin täällä, hattumies
jatkoi. Oho, minä ajattelin. Mahtavatko kulkea? Vanhempi pariskunta
nyökkäsi. Mitäs siihen olisi sanonut? — Olen vaan lomalla Suomessa. Olin lapsi, kun vanhempani ja minä
muutimme Jenkkeihin, hattumies kertoi. Siitä se lähti, hattumiehen yksinpuhelu. — Täällä on kaikki niin pientä, harmaata ja tummaa. Kuin olisi aina kaamos. Ihmiset kulkevat niska kyyryssä. Eivät puhu,
eivät hymyile. Amerikkalaiset sentään ovat rentoja. He hymyilevät leveästi. He sanovat jees ja läimäyttävät olalle. Näin puheli hattumies. Minun oli vaikea kuvitella: Vanha harmaapäinen mies, ehkä veteraani,
ja vaimo kukkakuvioisessa leningissä, tukevissa kengissä. Hymyilisivät leveästi ja sanoisivat jees. Läimäyttäisivät 
jotakuta 
olalle 
vaikka 
seurakuntatalossa
kirkkokahveilla. Hattumies pani uuden purkan poskeen. Hän sanoi:
— Olen ottanut paljon kuvia Suomesta. Naurua piisaa, kun ystävien
kanssa niitä katsotaan. Onko siellä noin köyhää? Välillä juna pysähtyi. Minä katselin ulos. Asemalaiturilla tepasteli
virkapukuinen mies punainen lippu kädessään. Mies heilautti lippua. Junan
pilli vihelsi. Sitten juna lähti liikkeelle. Asemarakennus ja lipun heiluttaja
jäivät taakse. Kukkaleninkinen vaimo otti kassista termospullon, voipaperikäärön ja
mukin. Hän tarjosi miehelleen kahvia ja kääröstä lauantaimakkaraleivän. Hattumies katsoi heitä. Hän sanoi:
— Amerikassa syödään tuplahampurilaisia. Pihvit ovat paksuja ja
lautasen kokoisia. Kanamunia on paistettuna päällekkäin kolme. Salaattia
päällä puolen metrin keko. Minun vatsani murahti. Ei Amerikan hampurilaisen takia vaan
lauantaimakkaraleipien ja kahvin tuoksun takia. Juna kiemurteli järvenrantaa pitkin. Järvellä souteli joku. Toisella
puolella näkyi mökkejä lahdenpoukamassa koivikon keskellä. Pelloilla
aaltoili kypsä keltainen vilja. Suomalainen maisema oli kaunis. Hattumies puhui taas:
— Täällä on pellot kivisiä länttejä. Toista on Amerikassa. — Viikon saa ajaa autolla, kun tarkastaa farmin rajapyykit, hattumies
hymähti. Vanha pari ei nyökännyt. He katsoivat tiukasti hattumiestä. Vaimo pani
termospullon ja taitetun voipaperin kassiin. Mentiin vauhdilla yli tasoristeyksen. Puomin takana seisoi vanha
ruskea linja-auto. Auton katolla oli televisioantenni ja tuulilasin päällä oli
kyltti. Siinä luki «Oma koti kullan kallis». Junamatka jatkui. Kiskot sanoivat klonk, klank klank klonk. Minua alkoi nukuttaa. Leuka tuntui painavan ainakin kymmenen kiloa. Pää notkahti väkisin alaspäin. Kiskojen ääni vaimeni korvissa puuroksi. Tuntui hyvältä laittaa välillä
silmät kiinni. Havahduin kuitenkin hattumiehen ääneen:
— Okei. Kohta ollaan perillä. On tämä Tamperekin vielä kyläpahanen. Ei ole iso kylä Amerikan
mitoissa. Avasin silmät ja nostin leukaa ylemmäs. Ohi vilahtelivat Nokian
maisemat. Vanha pariskunta istui tyynesti paikallaan. Lierihattumies veteli jo
pusakan vetoketjua kiinni. Kohta oltaisiin asemalla. Junan vauhti hiljeni. Kiskot kolahtelivat aina vain harvemmin. Matkan viimeiset minuutit tuntuvat aina pitkiltä. Harmaapäinen mies katsoi lierihattuista ja sanoi:
— Asuttiin mekin joskus Amerikassa, parikymmentä vuotta. Mutta tultiin takaisin Suomeen. — Täällä on kaikki pienempää, mutta turvallisempaa. Ilma on puhtaampaa ja ihmiset välittävät toisistaan enemmän. Vanha pariskunta nousi penkiltä. Mies napitti huolella puvuntakkinsa
ja auttoi vaimonsa päälle takin. Vaimo katsoi minua. Hän sanoi:
— Kiitos matkaseurasta. Vaimo vilkaisi vielä hattumiestä. — Monet amerikkalaiset ovat isoja. Jees, mahan kohdalta. Vissiin, kun syövät liikaa tuplahampurilaisia, vaimo sanoi herttaisesti. Sitten hän lähti miehensä kanssa. Juna pysähtyi. Vaunujen ovet sihisivät. Yhtäkkiä kaikilla oli kiire jonnekin. Auttavainen rekkakuski
Asko oli rekkamies. Rekka oli ruotsalainen, lyttynokkainen Volvo. Askokin oli melko lyhytnokkainen. Hänellä oli littana, leveä nenä. Rekka oli kiiltävän punainen ja iso. Pituutta sillä oli parikymmentä
metriä ja painoa monta kymmentä tonnia. Sen diesel-moottori jyrisi voimaa. Rekka rullasi valtatietä pitkin kuin tyhjää vaan, kelillä kuin kelillä ja
täydellä kuormalla. Asko ei ollut iso eikä komea. Pituutta hänellä oli sen verran, että pää
näkyi juuri ratin takaa. Tai oikeastaan hiukset näkyivät. Vaaleat ja
pellavaiset. Sellaiset, ettei mikään kampa saanut niitä siistiksi. Asko oli semmoinen venepoijun mallinen. Painoikin melkein sata
kiloa. Rekan paino riippui siitä, mitä oli lavalla. Askon paino riippui siitä,
montako tuplahampurilaista hän oli viikolla syönyt. Asko ajeli valtateitä ja moottoriteitä, aina sinne missä tavaraa tarvittiin. Joskus hän kuljetti rautaa tai putkia. Joskus koneita, tai vaikka vessapaperia. Rekkamies paahtaa tien päällä. Eikä hän mieti, miksi tavaroita
kuskataan paikasta toiseen. Asko oli pysynyt poikamiehenä. Ehkä sen takia, kun oli aina reissun
päällä. Sitten kävi kerran niin, että hän ajeli Helsingistä Raumalle. Oli yö,
liikenne hiljaista. Valtatie kakkosta oli hyvä paahtaa. Rekka jurnutti tasaista vauhtia. Yöradiossa alkoi soida Hopeinen kuu -
tango. Asko väänsi kovemmalle. Hän lauloi mukana, kun tunsi sanat. Asko oli tangomiehiä. Kun Olavi Virta lauloi, Askon rinnassa värisi. Rekkamieskin voi olla herkkä ihminen. Rekka jyrisi eteenpäin, ja Asko lauloi mukana. Sen laulun aikana
rekan alle liiskaantui kaksi oravaa ja yksi supikoira. Ei rekka niistä
heilahtanut, eikä Asko murehtinut. Mahtoiko huomatakaan? Pissahätä alkoi vaivata. Edessä oli sopivasti levähdysalue. Asko
kurvasi siihen. Levähdyspaikalla oli pöytä, penkki ja roskis — ja roskia ojanreuna
täynnä. Parkkipaikan sivussa näkyi myös henkilöauto. Henkilöauton konepelti oli ylhäällä. Pellin edessä joku pyllisteli
tutkimassa moottoria. Sillä jollakin oli naisellisen muotoiset sääret ja sirot
korkokengät. Asko jätti rekkansa hurisemaan tyhjäkäynnille. Hän kävi pusikossa
pissillä ja meni sitten henkilöauton luokse. Asko rykäisi. Nainen ojensi
itsensä konepellin alta näkyviin. Asko sanoi päivää ja ajatteli, että onpa siinä kaunis nainen. Naisen
tummat hiukset olivat nutturalla. Hänellä oli orvokinsiniset silmät ja sievä
hymy. Naisen vatsa oli iso ja pömpötti mekon alla. Asko huomasi heti, että
siellä oli vauva, joka tahtoisi kohta ulos. Naisen kädet olivat moottorin
rasvassa. Mekon etumuksessa oli bensatahra. — Kone nyki ajaessa. Nyt ei lähde käyntiin, nainen sanoi. — Jospa vilkaisen moottoria, Asko sanoi. Hän tarkisti tulpan johdot ja
virranjakajan johdot. Kunnossa olivat. Silti moottori ei vieläkään hurahtanut. — Nämä uudet moottorit ovat sähköllä toimivia vehkeitä, Asko sanoi. Hän käänteli trasselituppoa käsissään ja tuijotti konetta ihmeissään. Sähkövehkeissä on monimutkaisia tietokoneosia. Ei niitä korjata niin
kuin mopon moottoria. Ei siinä onneksi mitään hätää ollut. Yö oli lämmin ja valoisa. Silti
nainen meni totiseksi. Asko huomasi ihmeekseen kyyneleen naisen
poskella. — Ei tilanne noin paha ole, Asko lohdutti. Hän tarjosi naiselle
trasselituppoa. — Kiitos, tämä sanoi ja pyyhkäisi tupolla poskiaan. Trasselituposta
tarttuikin moottorin öljyä naisen poskille. — Voi voi, en huomannut likaa, kun se trasseli roikkuu aina
perstaskussa, Asko pyyteli anteeksi. — Ei tämä mitään, nainen sanoi posket mustaviiruisina. — Olin Raumalle menossa, mutta matka toppasi tähän, hän jatkoi
apeana. Askohan oli myös menossa Raumalle. Kyllä nainen kyydin saisi. Mutta entäs rikkinäinen auto? Asko hoksasi:
— Rekan perälaudassa on nosturi ja lavalla on tilaa. Nostan auton
sinne. Pääset kyydissä. — 
Raumalla 
on 
tuttu 
korjaamo, 
jossa 
korjataan 
autojen
ajotietokoneita, nainen ilahtui. Asia oli selvä. Asko keikautti naisen Fiatin nostoliinoilla rekkansa
lavalle. Rekan hytti oli korkealla. Sinne pitäisi kiivetä muutama rappu. Nainen
mietti, kuinka nousisi ison vatsansa kanssa. — Jos minä autan, Asko ehdotti. — Kiitos vaan, sanoi nainen. Asko auttoi naista kiipeämään, mutta
katseli sivulle. Herrasmies ei tirkistele hameen alle. Ihan pieni ongelma oli vielä. Se oli Askon vahva jalkahiki. Ajolenkkarit tuoksuivat kuin Ruonan raato. Sellainen sanonta oli Askon
kotipuolessa. Hytissä tuoksui vahvasti juuri siltä. Nainen nuuhkaisi ja nielaisi. Hän
meni naamasta valkoiseksi ja näytti empivältä. Mutta jos kyytiä halusi, oli
pakko kestää haju. Nainen kiersi sentään vähän ikkunaa auki. Asko esteli:
— Ikkunaa ei passaa pitää auki. Ajoviimasta alkaa särkeä niskaa. Niska menee jäykäksi, eikä pää enää käänny. Heitä oli nyt kolme hytissä. Asko istui ratin takana, ja nainen istui
vieressä. Vauva uinui naisen vatsassa. — Hytti on vain kahdelle rekisteröity, Asko sanoi. Nainen hymyili. Hän sanoi:
— Jos poliisi pysäyttää, niin sanotaan, että vauva kuuluu kuormaan. — Minun kuormaani, nainen lisäsi. Asko pani vilkun naksuttamaan ja käänsi rekan valtatielle. Matka
jatkui. Välillä nainen kosketti vatsaansa. — Vauva potkii. Se on jo iso, hän sanoi. — Kun vähän vielä odottaisi, Asko tuumasi. Siinä he kolmisin köröttelivät öisen rauhallista valtatietä. Asko piti ajamisesta joka säällä. Hän nautti, kun miehenkorkuiset
renkaat humisivat, kun pakkaslumi pöllysi tai loska lensi tai aurinko
kärvensi asfalttia. Asko tykkäsi, kun kerrankin kyydissä oli joku seurana. Yleensä hän joutui ajamaan yksin. Nainen esitteli itsensä Sirpaksi. Sirpa kertoi, että oli asunut
vuosikaudet Helsingissä. Mutta nyt hän oli muuttamassa takaisin vanhalle
kotipaikkakunnalle. — Tahtookos mieskin muuttaa? Asko uteli. — No. Se on sellainen juttu, Sirpa sanoi ja meni miettivän näköiseksi. Askoa kadutti: mitäs hän kaikkea kyseli. Sirpa yskäisi. Hän oli hetken hiljaa ja kertoi sitten totisen näköisenä:
— Oltiin kihloissa. Naimisiin piti mennä. Sitten sain yllättäen tietää,
että se hunsvotti petti minua toisen naisen kanssa. Vaikka odotin jo vauvaa. Rekan edessä mateli tien tukkona joku pappa vanhalla Opelillaan. Asko jarrutti vähän. Hän katsoi silmä tarkkana, koska saisi pyyhkäistä
ohi. Kun suora aukeni edessä, rekan moottori ärjäisi ja ohi mentiin! Asko sai siinä pikkuisen aikaa miettiä Sirpan sanomisia. Ei hän
semmoista hunsvottia ymmärtänyt. Itse kun oli aina perhettä toivonut. Tunnin ajomatkan päästä edessä näkyi Shellin keltainen kyltti. Asko
sanoi:
— Nyt on tauon paikka. Hän kurvasi huoltoaseman pihaan. Ennen asemilla tankattiin bensaa ja moottoriöljyä. Nyt oli heti
oviaukossa myytävänä isot pinot keskikaljaa, vaikkei autoa humalassa saa
ajaa. Asemilla tankataankin nykyään enemmän ihmisiä kuin autoja, ajatteli
Asko. No, sama se. Huoltoasemilta sai vieläkin ison kahvin ja
voisilmäpullan. Tai tuplahampurilaisen. Niistä Asko piti. Kahvion tiskillä Sirpa otti maitoa ja kinkkusämpylän. Asko otti kahvin
ja pullan. Sirpa halusi maksaa, mutta Asko torjui. — Minä maksan. Tuntuu mukavalta, kun olette kyydissä, sanoi Asko. Toiset baarissa katselivat heitä. Jotkut hymyilivät. Asko oli ylpeä. Luulevat perheeksi, hän ajatteli. — Vauva potkii kovasti, Sirpa sanoi. Hän taputti vatsaansa ja näytti
miettivältä. — Kun päästään Raumalle, synnytys voi olla lähellä. Pitäisi jatkaa
matkantekoa, hän arveli. — Lähdetään vaan, Asko myönteli. Vaikka mieli olisi tehnyt laittaa
vielä pari kolikkoa pajatsoon. Asko ja Sirpa nousivat rekkaan ja jatkoivat matkaa. Vähän ajan päästä Sirpa sanoi:
— Ei ehditä sairaalaan. Vauva tulee ihan kohta! Siinä kohtaa tie kulki asumatonta seutua pitkin. Asko tiesi, että lähellä
ei ollut terveyskeskusta. Edessä näkyi levähdyspaikan liittymä. Asko kaarsi sinne. Oli pakko
pysähtyä. Hän otti kännykän ja soitti hätänumeroon. — Äkkiä ambulanssi! Vauva syntyy, ja ollaan tien päällä! Asko karjui
puhelimeen naama punaisena. — Nyt kännykkä pois. Sinun pitää ruveta kätilöksi, Sirpa komensi. Onneksi rekassa oli isot penkit. Asko laittoi ne makuuasentoon. Hyvin
kaikki sujui, vaikka kyllä Askoa kovasti hirvitti. Silti kunnon rekkamies
hallitsee hermot. Hän on aina tilanteen tasalla. Vauva syntyi rekan penkille. Se parkaisi kovaa, kun tuli maailmaan. — Poika! Asko sanoi. Sitten hänen piti istua, kun huimasi ilosta. Ambulanssi tuli jonkin ajan päästä, mutta ei siinä enää hätää ollut. Vauva
oli terve. Äidin posket hehkuivat onnesta. Sirpa 
ja 
vauva 
menivät 
varmuuden 
vuoksi 
ambulanssilla
terveysasemalle.",book
"Ennen lähtöä Sirpa sanoi Askolle:
— Kiitos. Olet aika hyvä kätilökin. Tulethan kummiksi, kun poika
kastetaan? Sirpa ojensi kättään. Asko tarttui siihen ja lupasi mielellään tulla
kummiksi. Ambulanssi lähti ja Asko nousi rekkaan. Hän painoi kaasua ja lisäsi
kierroksia moottoriin. Lähtiessä hän vasta muisti, että Sirpan Fiat oli rekan
lavalla. Muurari Maikku
Leevi oli talonrakentaja, kirvesmies viimeisen päälle. Pitkä,
laihansuonikas mies. Silloinkin, kun hän oli juuri tullut saunasta, sormet
olivat naulannoesta mustat. Hiuksetkin olivat mustat, paksut ja laineilla,
kuin tangolaulajalla. Leeviltä kävi homma kuin homma. Hän löi vasaralla naulan puuhun
kahdella iskulla. Hän veisti kirveellä metrin mittaisia lastuja. Hän oli
vieläpä sellainen, että samalla kun painoi urakalla hommia, hän lauloi
kaiholla Satumaa-tangoa, Jätkän humppaa tai Rentun ruusua. Leevi oli myös tulinen luonnoltaan. Hän sanoi mitä meinasi, eikä
tasoitellut sanomisiaan. Hän ei pyydellyt anteeksi, vaikka pahoitti toisen mielen. Leevi teki muun porukan kanssa kerrostaloa. Sokkelit oli jo valettu, ja
osa seinäelementeistä oli nostettu nosturilla kohdalleen. Työmaan mestari sanoi yhtenä aamuna:
— Muurari on tulossa. Teetkös Leevi häntä varten ohjauspuut ja myöhemmin katsot
tarpeelliset telineet. Leevi sanoi jämptisti joskus:
— Yhteen asiaan olen aina elämässä luottanut. Kun paukauttaa
telineeseen kaksi nelituuinaista naulaa lisää, niin kyllä niillä pärjää. Jos
telineet pettävät ja niiltä putoaa monta metriä alas, niin niska napsahtaa
poikki. Siihen napsahdukseen elämä loppuu. Sitten tulee monenlaista
harmia, työmaalla on miesvajausta ja sukulaiset alkavat riidellä perinnöstä. Näin reteesti Leevi jutteli. Aamulla työmaalle kurvasi valkoinen pakettiauto, Hiace. Autosta
nousi ulos muurari. Mutta millainen muurari? Nainen! Naiset voivat yhtä lailla olla muurareita. Taitavat vaan harvemmin olla
tämän sorttisia. Kun muurari otti autosta työkaluja, hän heilautti topakasti
päätään. Vaaleat saparot hulmahtivat melkein pepun päälle. Ja millaisen
pepun! Paljut ja kauhatkin roikkuivat muurarin käsissä kuin tyhjää vaan. Ote
oli ronski. Mestari tuli kopista ja sanoi muurarille:
— Huomenta. Sitä tultiin tänne kattelemaan. Muurari henkäisi syvään. Paita ritisi, kun rinnus kasvoi vieläkin
ylemmäs. — Ei kattelemaan, vaan töihin. Mistäs urakkaa aletaan painaa? Eikä se nainen aikaillut. Meinasi, että turhat höpinät pois. Ei muuta
kuin laastia roiskimaan. Muut siinä vieressä ihmettelivät. Oliko muurarilla muutakin katetta
kuin rehvakas meininki? Leevi tuli siihen myös ja vilkaisi muuraria kulmien alta. Leevi
kumartui laastipaljun puoleen. Hän sanoi:
— Autan neitiä niitten työkalujen kanssa. Mutta muurari tarrasi kiinni paljun sankaan. — Ei tartte! Ja antaa olla ne neidittelyt kanssa. Leevi irrotti näppinsä. Muurari nosti nokkaansa ja kääntyi kannoillaan. Hän lähti saman tien kauhat paljussa kilisten. Työmaan mestari nauraa
hörähti:
— Menepäs Leevi kiiruusti perässä! Siinä onkin sulle työmaata edessä. Leevi laittoi ohjauspuita. Tiilet piti muurata puita vasten, jotta seinästä
tulisi suora. Leevi laittoi puita niin kuin aina. Nainen pudisti päätään ja
käänsi puun eri malliin. — Ohjurin kuuluu olla tällä lailla, muurari neuvoi Leeviä. Leevi käänsi puun takaisin. — Aina ennen on tavattu tehdä näin. Muurari pudisti taas päätään. — Ai ai. Ei se ymmärrä, että noin on väärinpäin. Nyt tehdään minun
lailla, hän sanoi. Hetken Leevi ja muurari katsoivat tiukasti toisiaan. Muurari sanoi:
— No, menikö liian vaikeaksi? Luulin herraa ammattimieheksi. Leevin posket punertuivat. Hän nielaisi kiukkunsa. Aataminomena
kurkussa heilahti ja kädet puristuivat nyrkkiin. Häntäkö alettiin neuvoa! Joku likka tirriäinen, joka kuvitteli itsensä muurariksi. Leevin huulet
menivät viivaksi, kun hän tuijotti naista suutuksissaan. Muurari katsoi tiukasti takaisin. Siinä käytiin puhumatta kamppailu. Ei
ollut enää kysymys mistään puun asennosta. Nyt otettiin jo tosissaan mittaa
toinen toisesta. — No, pitääkö itse laittaa ohjuripuut? Vai joko se herra kirvesmies
tajusi? muurarineitonen patisti. Muut seurasivat tilannetta ja pysäyttivät
työnsä. Sirkkeli lakkasi ulvomasta. Sahuri nojasi pöytään. Sähkömies
napsutti tonkejaan. Nosturikuski höristi korviaan ylhäällä nosturin hytin
ikkunassa. Leevi mietti: Jos tytöntirrille antaa periksi, nauraako koko
porukka? Samassa kilahti pimpparauta. Oli kahvitauon paikka. Porukka liikahti,
kahvitauko oli vartin vain. Leevi rykäisi:
— Jos tuota. Otetaanko aikalisä? Kahville teki hänenkin mieli, ja saisi loppua tämä venkoilu. Muurarineito hymyili ja sanoi:
— Kai täälläkin on semmoinen tapa, että tulokas tarjoaa kahvit? Pakko Leevin oli lauhtua. Hymy tuli silmännurkkiin. Muurari ojensi kätensä. — Olen Maikku vaan. Mennään kahville ja possumunkille. Minä
tarjoan, hän sanoi. Siihen laukesi pattitilanne, ja koko porukka painui kahville. Kun oltiin
palaamassa työhön, Leevi sanoi:
— Jos sitten kokeillaan, kuinkas Maikun tavalla muurataan. Leevi oli taas entisensä. Vetäisi jopa pätkän Satumaatakin vasaralla
paukuttaessaan. Siltä Maikulta kävikin muuraushomma! Apumiehillä piti kiirettä, kun
he kantoivat muurarille laastia ja tiiltä. Illalla oli pitkä pätkä seinää valmiina. Kotiin lähtiessään Leevi pyysi vähän niin kuin anteeksi:
— Se aamuinen. Se on semmoista. Kun olen tämmöinen vanha jökö. Maikku hymyili. Hän sanoi:
Ei tartte murehtia. Mutta tarttee muistaa, että tosissaan me nuoremmat
ja naisetkin hommia tehdään. Joulukuusta hakemassa
Matikaisen punainen talo seisoi mäennyppylällä koivikon keskellä. Nyt oli talvi, ja koivujen oksat harottivat paljaina. Lumituisku oli tasoittanut Matikaisen pellot ja muotoillut ojanreunat
somasti pyöreiksi. Talo oli kivenheiton päässä maantieltä Isäntä ei vielä ollut lapioinut
pihatietä puhtaaksi. Lunta oli kinoksena melkein napaan asti. Matikaisen emäntä hääri tuvassa liina päässä, kaulin kädessä. Uuni
hehkui lämmintä. Emännän posket punoittivat touhusta. Matikaisen isäntä
torkkui tuvan penkillä. Aina välillä krohautti nokkaansa mutta heräsi, kun
emäntä kolautti lujaa kaulinta leivinpöytää vasten. — Huomenna on jouluaatto. Kuusi on vielä hakematta, emäntä sanoi
ja katsoa muljautti isäntää. — Yhym, isäntä mutisi vielä unenpöppörössä. — Nyt se ruokalepo riittää. Kaksi tuntia olet jo siinä krohissut, emäntä
sanoi topakasti. — Hoh-hoijaa… vieläkin vaan väsyttää, isäntä haukotteli ja väänsi
itsensä penkille istumaan. — Ei ihme että väsyttää. Pistelit suuhusi lihasoppaa kolme
lautasellista, emäntä sanoi ja patisti ukkoansa ulos joulukuusen hakuun. — Kun olet hakenut kuusen, lapioit tien puhtaaksi. Aamulla kun hain
lehteä, sain kahlata polvia myöten lumessa, emäntä komensi. Ei isäntä
laiska ollut. Semmoinen vaan, joka mielellään sanoi, että jaaha, pitäisi
mennä — mutta istui vain penkillä. Matikaisen isännällä oli omaa metsää sen verran, että sieltä sai
polttopuut. Joskus hän kaatoi muutaman männynkin ja sahautti niistä
lautoja. Sieltä metsästä hän aikoi nyt hakea kuusen. Isäntä kulki metsässä nokka kenossa, huopikkaat jalassa ja karvahattu
päässä. Toisessa kädessä oli kirves, toisessa pokasaha. Isäntä mutisi kävellessään: — Ei joulukuusen haku helppoa ole. Joskus on vaikea valita. Kuuset
ovat joko liian harvoja tai liian tuuheita. Tai sitten kuusi on vinoon
kasvanut. Päivä alkoi hämärtyä. Isännälle rupesi tulemaan jo kylmäkin. — Ilman kuusta ei passaa mennä kotiin, hän mutisi ja katseli
harmissaan ympärilleen. Joku tykkää, että kuusi saa olla lyhyt ja tuuhea. Toinen taas tykkää
pitkästä ja kapeasta. Sama se. Kaikki ne ovat kauniita koristeltuina. Ja kaikista tulee
jouluinen tuoksu huoneeseen. Metsässä alkoi olla jo aika pimeää. Tuulikin yltyi ja tohisi puiden
oksilla, joista tippui lunta. Isäntä lähti kulkemaan kotiin päin. Hän tuli metsäladon luo. Siellä
odottikin yllätys. Ladon vieressä oli auto. Auton takana oli peräkärry, jossa näkyi pari
kuusta. Auton vieressä seisoi kaksi miestä. Toinen miehistä oli tumma ja tanakka. Toinen oli nuorempi, luihu
partasuu. Molemmat näyttivät pelästyneiltä, kun isäntä yllätti heidät. Eikä
ihme. He olivat kuusivarkaita! Isäntä suuttui kovasti. Varkaat katsoivat toisiaan puhumatta. Sitten isäntä sanoi tiukasti: — Olette kaataneet puita ilman lupaa minun metsästäni! Vanhempi miehistä nyökkäsi nolon näköisenä. — Hyvitämme asian, jos vaan jollain lailla voimme, hän sanoi
nöyrästi. Matikaisen isäntä mietti, mitä varkaille tekisi. Soittaisiko poliisin? Ei
sentään. Vaivaa siitä tulisi hänellekin. Kului vähän aikaa. Sitten isäntä oivalsi:
— Minäpä tiedän, millä hyvitätte varkauden. Istutaan autoon ja ajetaan
meidän pihatielle. Isäntä laittoi kirveen sekä sahansa peräkärryyn. Hän meni takapenkille,
ja nuorempi partasuu istui ratin taakse. Miehet katsoivat ymmällään
toisiaan. Mitä isäntä aikoi tehdä heille? Se selvisi kohta, kun he pysähtyivät Matikaisen pihatielle. Isäntä sanoi:
— Minä haen teille lumilapiot, ja te puhdistatte tien ja pihan lumesta. Toisen varastetuista kuusista otan minä. Toisen voitte pitää. Miehet tekivät työn joutuisasti. He olivat hyvillään, kun eivät saaneet
pahempaa rangaistusta ja saivat pitää toisen kuusistakin. Isäntä ei puhunut varkaista mitään emännälle. Illalla emäntä kehui:
— Löysitpä kauniin kuusen. Ja niin hyvin olet lumityötkin tehnyt. Jouluna pitää olla hyväntahtoinen, niin kuin isäntä oli varkaille. Hän
myhäili tyytyväisenä oivalluksestaan ja emännän kehuista. Terve mies
Sairaalan käytävä oli kiiltävä pitkä suora. Pauli kulki sen toista reunaa. Keskellä meni valkotakkisia. Heillä oli kiire. Lääkärit kävelivät takki auki reuhottaen. Hoitajat kävelivät perässä,
mapit kädessä ja sandaalit napsuen. Puhuivat mennessään keskenään,
eivätkä sanoneet päivää. Pauli seinän vieressä oli pelkkää ilmaa. Pauli meni ensiavun ohi. Hän vilkaisi uteliaana, millaisia vaivaisia
penkillä istui. Eivät ne erikoisen sairailta näyttäneet. Yksi mies istui ja
vippasi toista jalkaa, jossa roikkui laudanpätkä. Mies oli vissiin astunut
lautaan, jossa oli pystyssä naula. Nyt oli varmasti paha kävellä, kun lauta
lonksui jalkapohjassa. Pauli oli menossa laboratorioon verikokeeseen, kun lääkäri oli
määrännyt. Kuka semmoiseen muuten menisikään. Hoitajat olivat kyllä nättejä. Kiva niiden kanssa olisi höpöttää. Piikit
vain pelottivat Paulia. Pauli tuli ovelle, joka oli paksua lasia. Siinä oli kyltti: Kaikki
kovapintaiset lattiat ovat liukkaita kastuessaan. Pauli painoi nappulaa oven vieressä. Ovi huokaisi ja suhahti auki. Vähän nolotti painella nappeja, kun oli sentään terve mies. Pauli meinasi
vahingossa sanoa aukeavalle ovelle kiitoksen. Ei sentään sanonut. Muuten
joku valkotakkinen olisi kuullut sen ja sanonut:
— Jaaha, mennäänpäs tuonne sitä pääkoppaa tutkimaan. Oven jälkeen oli portaat ja viivoja lattiassa. Pauli lähti menemään
punaista viivaa pitkin. Suoraan. Oikealle. Vasemmalle. Sitten tuli
laboratorion kyltti ja vuoronumeroautomaatti. Pauli aikoi juuri ottaa automaatista lipukkeen. Sitten hän huomasi
vanhan naisen lähestyvän. — Ottakaa te vaan ensin, sanoi Pauli. — En minä. Teidän vuoro, sanoi nainen. — Ottakaa vaan, Pauli vaati ja astui sivummalle. — Ei tässä iässä enää ole kiirettä, vanha nainen vastasi. Samassa jostakin välistä ilmestyi miehen käsi, joka tarttui lipukkeen
kulmaan. Mustareunaiset kynnet. Tupakan kellastamat sormet. Paulin
nenään tuoksahti tunkkainen haju. — Jos mä sitten otan, sanoi käden omistaja, mustatakkinen mies. Mies
oli Paulia ja naista nuorempi. Vanhalta viinalta haiseva. Kiire sillä varmaan
oli, mutta ei käytöstapoja. Odotusaulassa 
istui 
kymmenkunta 
ihmistä. Vanhoja, 
joiden
päällysvaatteet olivat naulakossa, ja nuoria, joiden takit olivat levällään
pitkin tuoleja. Pauli meni istumaan perälle seinän viereen, niin että näki
numerotaulun. Hän puristi vuorolappua sormissaan, niin kuin hukkuva
puristaa oljenkortta. Seinällä oli sähköinen taulu, johon kilahti välillä uusi vuoronumero. Aina silloin joku nousi ja käveli huoneeseen, jossa hoitaja odotti. Ne jotka jäivät istumaan, selasivat repaleista lehteä. Jotkut katsoivat
telkkarin aamulähetystä, josta tuli uutisia, säätä ja urheilua. Ja taas hetken päästä uutisia, säätä ja urheilua. Aina välillä kello kilahti
ja numerotaulu vilkkui. Se oli tärkein katsottava. Pauli istui ja odotti,
milloin taulussa vilkkuisi hänen numeronsa. Tuttu pappi ilman valkoisia
kauluksia saapui aulaan. Hän ei ottanut numerolappua. Meni vain
neuvontaluukun eteen. Pappi katsoi muita odottajia. Nyökkäili ja tervehti, kuin olisi tullut
virkansa puolesta. Samanlaiselta se näytti kuin muutkin odottajat. Kun ei
ollut valkoisia kaulassa. Pauli istui ja odotti. Voi voi. Kylläpä se nyt kesti. Siinä sivussa Pauli
kuunteli muiden odottajien keskinäisiä puheita. Hän ihmetteli, kuinka muut olivat voineet tänne asti edes kävellä. Kyllä ihmisillä oli kamalia sairauksia, vaikka ei päältä uskoisi. Yhdeltä mieheltä oli leikattu sydän kaksi kertaa ja selkä monta kertaa. Polviin oli laitettu tekonivelet. Nyt leikattaisiin vatsaa. Ja Pauli oli tullut
vain pienen veritipan ottoon, kun flunssa oli jo jonkin aikaa vaivannut. Taas kello kilahti. Numero vilkkui. Se oli sama numero kuin Paulin
lappusessa. Pauli otti takkinsa ja käveli laboratoriohuoneeseen. Hoitaja oli napakka lyhyttukkainen nainen. — Huomenta. Sosiaaliturvatunnus ja lähete. Jaaha. Olkavarsi
paljaaksi, hoitaja lateli. Pauli istui ja puristi tuolin käsinojaa. Hoitaja tökkäsi yhtäkkiä neulan
Paulin käsivarteen. Sitten hän laittoi pistokohdan päälle laastarin. — Kiitos. Siinä se sitten oli, sanoi hoitaj Tämmöistä mokoman pientä varten Pauli oli jännittänyt, ollut syömättä
aamulla ja kävellyt pitkän matkan sateessa. Istunut ja odottanut. Ja sitten
lääkäri varmaan sanoisi:
— Veriarvot ovat kohdallaan. Pauli käveli ulos sairaalan ovesta. Ulkoilma voitti sairaalan hajun. Sellutehdas tuoksui makealta ja autot
kaasuttivat kadulla. Varikset rääkyivät puistossa. Ääni sivulta yllätti Paulin. — Morjens! ääni sanoi. Kukas siinä tervehti? Pauli ei heti tuntenut, kun toisella oli pitkä,
roikkuva sairaalan takki ja jalassa valkoiset sukat. Ja housut, joiden lahkeet
liehuivat tohvelien päällä. Vihdoin Pauli tunsi toisen, vaikka tutulla oli jo harmaa pää, posket
kuopalla ja lysähtäneet hartiat. Siinähän oli vanha luokkakaveri Matti
samasta kylästä kuin Pauli. Pauli ja Matti olivat käyneet yhdessä koulua ja vetäneet yhdessä
ensimmäiset tupakansavut. Pauli ei ollut nähnyt Mattia yli kymmeneen
vuoteen. Pauli ei ollut sen enempää tuprutellut, mutta Matilla kärysi sormissa
vieläkin tupakka. Välillä Mattia yskitti niin, että puhe katkesi. — Piti tulla osastolle, 71 kun niin vietävästi ahdisti. Keuhkot, sydän tai joku muu, Matti kertoi. Pauli ei siihen osannut
muuta kuin nyökytellä. — Kyllä ne lääkärit sitten selvittävät, arveli Pauli. Voisi helpottaa, jos heittäisi tupakan pois ja menisi sisälle lämpimään,
Pauli mietti. Oven eteen pysähtyi ambulanssi. Pilli vaimeni. Ovet kolisivat. Valkotakkiset juoksivat. Nyt oli hätätapaus ja kiire. Huomasivat sentään
ottaa paarit ja potilaan mukaan, kun juoksivat sisään. Paulin maha alkoi murista. Eikä ihme. Oli aamukahvi juomatta sekä
lehti lukematta. Eihän lehteä voi lukea ilman kahvikuppia. Matti alkoi sytyttää jo kolmatta tupakkaa. Hän yski ja ryki niin että
vedet tulivat silmiin. Matti sai tupakan palamaan ja sanoi:
— Kyllä se tästä helpottaa. Kun saa lääkäriltä kunnon troppia. Pauli sanoi:
— Joopa joo. Nyt täytyy lähteä. Matti puristi Paulin kättä. — Nähdään, Matti sanoi. Tule joskus minua katsomaan. Pidetään lippu
korkealla. Pauli käveli sairaalan mäkeä alas. Hän ajatteli, että on hyvä olla
terveiden kirjoissa. Kyllä sen pienen piikin kestää, jos vain lääkäri sanoo:
— Veriarvot ovat kohdallaan. Pauli tuli kotiin ja keitti hyvät kahvit. Hän teki kaksi sämpylää ja avasi
lehden. Lehden etusivulla luki:
Sairaalan 
toimintoja 
vähennetään. On 
niin 
paljon 
turhia
potilaskäyntejä. Anna ja Marko
Anna ja Marko olivat nuoripari. Annan tummat hiukset olivat
poninhännällä. Silmissä ja suupielissä näkyi usein hymy. Kun hymy syveni,
poskiin ilmestyivät somat kuopat. Marko oli pitkänhuiskea, aika totisen oloinen. Oli jossain omissa
ajatuksissaan. Anna kiusoitteli välillä:
— Mitäs mörö? Huhuu. Missä Marko on? Vaikka toinen seisoi
vieressä. He asuivat vuokralla isossa lähiössä. Asunnossa oli kaksi huonetta ja
keittiö. Olohuoneen ikkunasta näkyi mäntyjä ja lisää samanlaisia
kerrostaloja. Keittiön ikkunasta näkyi ostarin takapiha. Kylpyhuoneessa oli
hammasharjat vierekkäin. Keittiön pöydällä oli molempien sydänkuvioiset
teemukit. He istuivat usein iltaisin sohvalla, lähekkäin ja käsi kädessä. Marko oli mustasukkainen. Hän ei tykännyt, jos Anna hymyili jollekin
toiselle miehelle. Vaikka Anna sanoi:
— Sinua minä rakastan. Kuvittelet vaan kaikkea turhaa. Voin kai
jutella muidenkin ihmisten kanssa. Anna oli töissä ostarin kassalla. Asiakkaat menivät usein hänen
kassalleen. Anna kun oli nopsa ja aina hyväntuulinen. Marko oli rakennustöissä. Hän teki raskasta työtä, ja työmatka oli
pitkä. Marko oli iltaisin väsynyt. Eräänä iltana he riitelivät. Se alkoi vain jostakin. Kotitöistä tai jostakin pienestä asiasta, niin kuin
yleensä sellaiset riidat alkavat. He sanoivat toisilleen:
— Voisit auttaa kotona enemmän. — Raksalla on niin raskasta. — On sekin raskasta, kun palvelee ihmisiä joka päivä. Molemmat olivat väsyneitä päivän työstä. Myöhemmin Anna oli kylppärissä valkoisessa kylpytakissaan. Hän
kuivasi hiuksiaan. Tuoksui shampoo ja kuuma ilmavirta. Marko meni
ovensuuhun. Hän nojasi ovipieleen ja katsoi Annaa. Marko kysyi kovalla
äänellä kuivaajan äänen yli:
— Oletko lähdössä jonnekin? Anna sammutti kuivaajan. Hän taputti Markon kättä. — Menen Nupun kanssa ulos, Anna sanoi. Marko sanoi:
— Vielä näin myöhään? Onko siinä järkeä? Olisit kotona. Anna katsoi peiliin. Hän suipisti huuliaan silmät viiruina ja sanoi:
— Nupulla on syntymäpäivä. Markolle kihahti veri poskiin. Hänen mieleensä pulpahti paha olo. — En pidä Nupusta, sanoi Marko. Anna totesi:
— Ei sinun tarvitse hänestä välittää. Anna meni makuuhuoneeseen. Marko meni perässä. Anna puki ylleen
uudet alusvaatteet ja valitsi huolella hametta. Markon kurkkua kuivasi. Mustasukkaisuus sumensi ajatukset, ja olo
tuli levottomaksi. — En pidä ystävästäsi. Hän ei ole sinulle hyvää seuraa, Marko sanoi. Anna viittasi kädellä. — Höpö höpö. Sinä vaan ajattelet turhia. Anna alkoi olla valmis
lähtemään. Marko tuli vieläkin levottomammaksi. — Nuppu on lehmän nimi. Ystäväsi on sellainen. Hän haluaa rikkoa
meidän välimme, Marko sanoi. Annakin suuttui. He huusivat toisilleen ilkeyksiä. He sanoivat asioita,
joita eivät olisi tahtoneet. Sitten Anna lähti, ja oven paukahdus kumisi
rappukäytävässä. Marko makasi valveilla. Uni ei tullut. Mustasukkaiset ajatukset
myllersivät mielessä. Vihdoin yöllä Anna tuli. Hän liikkui ja riisuutui hiljaa. Marko kääntyi
seinään päin. Anna pujahti viereen, mutta Marko oli nukkuvinaan. Kello
yöpöydällä näytti jo kolme. Anna nukkui aamulla, kun Marko lähti. Yleensä Marko antoi
poskipusun lähtiessään, mutta tänään ei kehdannut, kun hävetti. Illalla Marko tuli töistä. Hän katsoi tieltä heidän kotinsa ikkunaa. Ikkuna oli pimeä. Siinä kiilsi vain katulampun valo ja räntäinen sade. Eteinen oli pimeä ja hiljainen. Annan takki ei ollut naulakossa eivätkä hansikkaat ja pipo hyllyllä. Keittiön pöydällä ei ollut viestilappua, jossa lukisi «Moi!», o-kirjain
piirrettynä sydämeksi. Anna oli lähtenyt. Hän oli varmaan mennyt äitinsä luokse, sen
joutavan riitelyn takia. Kaksiossa tuntui kylmältä, yksinäiseltä ja vieraalta. Marko vain istui
koko illan. Hän tuijotti telkkarin pimeää ruutua. Keittiössä hurisi jääkaappi
ja seinällä raksutti kello. Marko meni vuoteeseen. Kun rappukäytävästä kuului kolinaa ja hissin
ääni, hän jännittyi. Marko odotti, rapsahtaisiko heidän ulko-ovensa lukko. Ei rapsahtanut. Marko valvoi aamuun asti. Anna ei tullut kotiin eikä soittanut. Kului
pari päivää ja iltaa, jotka olivat yksinäisiä Markolle. Hänen teki mieli mennä ostarille. Siellä hän näkisi Annan. Mutta
Marko ei uskaltanut. Jos toinen vaikka torjuisi hänet. Markon työ alkoi mennä huonosti. Toiset ihmettelivät, mikä miehen
mieltä painoi. Työmaan mestarikin huomasi sen. Pomon täytyy pitää alaisistaan
huolta, muutenhan kärsii koko työmaa. Niinpä hän kerran kysyi Markolta:
— Mikä on? Työ ei suju. Katselet vaan ja mietit jotakin. Marko punastui, mutta sanoi sitten asian:
— Tyttöystävä lähti. Vähän riideltiin. Taisi olla minun vikani. Mestari oli iso rämäkkä mies ja suoraluontoinen. — Ei sen kummempaa, se asia selvitetään! Istupa tähän autooni, hän
komensi. Marko meni käskystä viereen. Mestari kysyi, missä Anna oli töissä. Marko neuvoi, ja he ajoivat ostarin parkkipaikalle. Mestari jäi odottamaan, kun Marko käveli autojen ja ostoskärryjen ohi
ovelle. Markon sydän pamppaili. Asvaltilla oli maahan pudonnut jogurttipurkki. Varis kierteli harmaata
läikkää. Oviaukossa puhalsi lämmin viima. Lattialla oli hiekkaa ja loskaa. Käytävällä oli pelastusarmeijan naissotilas ja joulupata. Aula oli täynnä kiireisiä ääniä. Ihmisten puheensorinan yli kaikuivat
joululaulut. Marko näki Annan kolmoskassalla. Hän meni lähemmäs. Kassalla oli
pitkä jono. Marko katsoi Annaa ja sydämessä jysähti. Anna käänsi päätään ja vilkaisi Markoa. Hänen poskensa punehtuivat. Edessä ostoksia tulvi kassalle niin, ettei Anna oikein muuta voinut
kuin nostella hiljaa omenapusseja, jauhelihapaketteja ja maitoja ja antaa
kassakoneen raksuttaa. Marko rohkaisi itsensä. Hän meni Annan taakse ja otti kassan vierestä
lapun, jossa luki «Suljettu». Hän laittoi lapun liukuhihnalle. Marko sanoi
ihmisille:
— Menkää toiselle kassalle. Anna katsoi huulet pyöreinä Markoa. Silmät välähtivät, ja sitten niihin
syttyi hymy. Anna nousi seisomaan. Marko rutisti rakastaan itseään vasten. — Anna anteeksi. Tule kotiin, Marko sanoi Annan korvaan. — Asiakkaat ihmettelevät. Nauravat vielä meille, Anna sanoi hiljaa
Markolle. Marko haistoi Annan hiuksien raikkaan tuoksun. — Naurakoot. Tämä on meidän kahden rakkautta, Marko sanoi niin, että muutkin
kuulivat. Reissumies Jussi
Jussi oli kyllästynyt kaikkeen: aamutelkkarin pirteisiin juontajiin,
sanomalehtien uutisiin ja torilla miesporukassa seisoskeluun. Aina samat
naamat ja jutut. Päivät olivat toistensa kaltaisia. Mikään ei tuntunut miltään. Jussi ajatteli, että nyt olisi aika tehdä pikkuinen reissu. Mutta minne? Ulkomailleko? Lentomatkat olivat pitkiä ja rasittavia. Ei ollut
kielitaitoa. Ulkomailla voi tulla yksinäinen olo. Kotimaan matka olisi
parempi. Ei muuta kuin reissuun, Jussi päätti. Hän pakkasi laukkuun vähän parempia vaatteita sekä hammasharjan ja
partakoneen. Hän pani lompakon povitaskuun ja oli valmis lähtemään. Yksinäisen miehen oli helppo lähteä. Ennen lähtöä Jussi katsoi, että
hellanlevy oli nollilla. Hän otti töpselit seinästä, jos ukkonen kolistelisi. Hän kasteli reilusti pelargonioita ja käveli sitten ulos. Hän käveli bussiasemalle. Ei ollut väliä, mihin menisi, joten Jussi
päätti vain katsoa, minne lähtee bussi puolen tunnin sisällä. Sen ajan vielä
kohtuudella odottaa. Hän huomasi, että Tampereelle lähtisi pikavuoro hetken päästä. Mikäs
siinä, Jussi päätti. — Mennääs kattoo Suomen Mansee, hän ajatteli. Jussi käveli laiturille
ja kiipesi autoon. Kuski oli nuorenpuoleinen mies. Tukka oli sipaistu siististi korvien
taakse. Se oli hyvä merkki. Semmoinen mies ajaakin siististi. Jussi sanoi kuskille:
— Olen lomareissulle lähdössä. Kuski antoi lipun ja sanoi:
— Matkailu avartaa. Ja aina reissussa jotakin oppii. Matka meni hyvin. Kun Jussi pääsi Tampereelle, hän käveli Tammer-
hotelliin. Vastaanottoaulassa tiskin takana seisoi punatukkainen nainen. Jussi
sanoi hänelle:
— Päivää. Onko huonetta vapaana? Nainen pahoitteli:
— Valitettavasti ei, kun on juuri konferenssi menossa ja on täyttä. Yksi
sviitti on vapaa, mutta siinä on kolme huonetta. Jussi sanoi:
— Minä menen sinne sitten. On ainakin tilaa olla. Punatukkainen hymyili niin kuin hyvälle asiakkaalle hymyillään. Hän
sanoi kohteliaasti:
— Kannamme kyllä matkatavarat. Jussi sanoi:
— Kiitos vaan. Kyllä minä itse kassini vien. Ei siellä ole kuin
varakalsarit ja sukat sekä prässihousut ja kauluspaita. Punatukkainen kysyi, kauanko Jussi aikoi viipyä hotellissa. Jussi
vastasi:
— Ei sitä etukäteen tiedä. Sitten lähden, kun iskee koti-ikävä. Jussi kävi katsomassa sviitin. Sitten hän lähti kaupungille. Hän ajatteli,
ettei lomalla passaa maata paikallaan. Jussi käveli Laukontorille ja söi siellä mustaamakkaraa, se kun kuului
Tampereen herkkuihin. Oli kaunis kesäpäivä. Siinä oli mukavaa istua ja
katsella ympärilleen. Torilla oli jos jonkinlaista vihannesmyyjää. Siellä myytiin tietysti
myös pölynimuripusseja. Ja mattoja. Helppoheikki nauratti ihmisiä. Ihmiset
istuivat lörpöttelemässä kahvimuki tai jäätelö kädessään. Jussi ajatteli, että kotipuolessa hänen lapsensa hermoilevat nyt ja
ihmettelevät, mihin pappa on häipynyt. Katsovat varmaan vaatenaulakkoon ja miettivät, mitä Jussi on ottanut
mukaansa. Sitten joku heistä ehkä huomaa:
— Hammasharja ja partakonekin ovat poissa. Lapset kyselisivät:
— Mihin se on lähtenyt? Miksi se ei vastaa kännykkään? Pitäisikö
katoamisesta tehdä poliisille ilmoitus? Sitten he ajattelisivat:
— Jussista on tullut äksy, kun se on jäänyt leskeksi. Torin reunassa kanavassa kellui vesibusseja. Yksi niistä oli juuri
lähdössä, ja miehet irrottivat vesibussin köysiä. Jussi päätti tehdä järvimatkan. Hän meni miesten luo ja sanoi:
— Odottakaa hetki. Haen lipun kojusta ja tulen kyytiin. Jussi istui ulkona laivan yläkannella. Laiva meni kanavaa siltojen ali ja
jyskytti sitten järvenselälle. Maisemat olivat komeita! Tampere näytti
erilaiselta, kun sitä katsoi kauempaa. Yläkannella oli muitakin ihmisiä. Sinihameinen nainen istui pikkuinen
koira sylissään. Koira räksytti ja yritti päästä katsomaan vettä. Jussi käveli
välillä katsomaan laivan perävanaa. Vesi sihisi ja kuohui mukavasti
potkurin virrasta. Äkkiä kuului huuto:
— Lulu putosi veteen! Jussi kääntyi katsomaan. Sinihameinen nainen nojasi kaiteeseen. Nainen huusi ja itki hysteerisenä:
— Nyt Lulu hukkuu! Jussi tempaisi nopeasti paidan ja päällyshousut pois. Hän hyppäsi
veteen. Vesi tuntui kylmältä. Potkurin virta painoi Jussia sivuun, mutta Jussi
ui koiran luo. Hän sai koirasta kiinni ja piti sitä sylissään vedessä. Koira
uikutti märkänä ja peloissaan. Joku heitti vesibussista Jussille pelastusrenkaan. Siinä hän kellui
koiran kanssa pelastusrenkaan varassa. Laiva kääntyi ja tuli hetken päästä
heidän viereensä. Laivamiehet auttoivat vettä valuvan Jussin ja koiran
kannelle. Sinihameinen nainen otti koiran syliinsä. — Voi Lulu rakas. Sinä olet hengissä, hän sanoi ääni väristen. Ihmiset laivan kannella taputtivat. Joku otti kuvankin Jussista, joka oli
pelastanut koiran. Laivamiehet antoivat Jussille pyyhkeen ja tarjosivat
kahvin lämmikkeeksi yhtiön laskuun. Matka jatkui. Jussi meni takaisin yläkannelle istumaan, kun oli
pukeutunut. Sinihameinen nainen tuli Lulunsa kanssa Jussin viereen. — Kiitos kovasti kun pelastit Lulun hengen! Olen Liisa, nainen sanoi. -Jussi, sanoi Jussi ja puristi naisen kättä. — Kuinka korvaisin tämän hengenpelastuksen? Liisa kysyi. Jussi
katsoi naista tarkemmin. Tämä olikin söötin sorttinen. Vaaleat hiukset
kihartuivat somasti otsalla. Silmät olivat lemmikinsiniset. Kroppa oli
mukavasti pehmoisen pyöreä. Jussi sanoi:
— No tuota. Olen lomareissulla. Kaupunki on vähän vieras. Tarvitsisin
oppaan. Mutta mitäs sinun miehesi sanoisi, jos yhdessä kuljetaan? Liisa katsoi kainosti laivan kantta. Hän silitti Lulua ja sanoi punastuen:
— Ei Jaakko siihen mitään sano. Hän on levännyt jo neljä vuotta
Kalevankankaan hautuumaalla. Jussi rykäisi:
— Jaaha. No minäkin olen jo viisi vuotta ollut leskenä. Lulu oli pieni, hentoinen sylikoira. Pään päällä sillä oli punainen
rusetti. Lulu oli tiukasti Liisan sylissä. Jussi hymyili Liisalle. Lulu irvisti ja
näytti hampaitaan Jussille. Liisa hätääntyi:
— Älä nyt Lulu rakas pelastajaasi säiky. — Mielelläni minä oppaana olen, hän lisäsi Jussille. Lulu ei tainnut tykätä siitä, koska se yritti näykätä Jussin kättä. — Kyllä teistä vielä kaverit tulee. Lulu taitaa nyt vaan olla vähän
mustasukkainen, Liisa sanoi ja paijasi koiraa. Laiva kaarsi erään saaren laituriin. Rannassa näkyi ravintola. Siellä oli
myös tanssilava, minigolf-kenttä ja kaunis polku, joka kiemurteli metsään. — Jos katsastetaan ensin tämä paikka, Jussi sanoi. Hän otti kiinni
Liisan käsivarresta ja herrasmiehenä tuki naista, kun he kävelivät
laskusiltaa pitkin laiturille. Siitä tulikin mukava päivä. Ei tarvinnut olla yksin. Minigolfissa Jussi löi pallon kuppiin aina toisella lyönnillä. Liisa ei
saanut lainkaan palloa kuppiin. Viimeisellä radalla ei Jussikaan saanut, kun
Lulu kävi tekemässä kupin eteen ison pötkön. Se ei tainnut tykätä, kun
emäntä ei pärjännyt golfissa. Liisa oli iloisen sorttinen ihminen. Jussi sanoi:
— Minun lapset kotona ihmettelevät, mihin pappa on häipynyt. Liisa sanoi:
— Eivätkä ne tiedä, että pappa vokottelee naisia Tampereella. Hän
nauroi helakasti päälle. Liisa sanoi:
— Minun lapseni on Lulu. Mutta on minulla Hämeenkadulla neljän
huoneen asunto. Ja oma auto ja pankkikirja. Jussi otti Liisaa kädestä kiinni. — Kyllä sinua kannattaakin vokotella. Nätti nainen ja rikaskin vielä. Jussi tarjosi ravintolassa pihvin ja jälkiruoaksi konjakin. Orkesteri
alkoi soittaa tanssilavalla. He tanssivat valssin ja tangon. Hiukan se oli vaikeaa, kun Lulu oli
koko ajan Liisan sylissä. Ei se suostunut jäämään yksin tuolille. Räksytti
niin kimeästi, että muut ravintolassa häiriintyivät. Jussi ja Liisa palasivat kaupunkiin päivän viimeisellä laivavuorolla. Kaupungissa Jussi kysyi Liisalta:
— Tuletkos vielä konjakille hotelliin? Liisa mietti vähän. — Mieli tekisi. Mutta en minä voi sinne Lulua tuoda, hän sanoi. Jussi
katsoi Liisaa. Liisa pudisti päätään. — Ei sitä yksin voi kotiinkaan jättää, Liisa sanoi. Jussi ymmärsi. Hankala tilanne. Hän sanoi:
— Halataan vain ja sanotaan hyvää yötä. Liisa sanoi lähtiessään:
— Ei ensimmäisillä tärskyillä voi kotiinkaan kutsua. Se olisi vähän
sopimatonta. Soita sitten huomenna. Hotellin aamiaisella syödään aina tuhdisti. On puuroa, kanamunia,
leikkeleitä ja tuoreita sämpylöitä. On myös nakkeja ja lihapyöryköitä. Ja
kaikki valmiina pöydässä! Kotona ei syödäkään aamiaisella lihapullia. Kun Jussi oli syönyt aamupuuron, hän haki vielä kahvia ja
pullansiivun. Nyt oli jo aika aukaista sanomalehti. Lehdessä olikin yllätys! Pieni uutinen, mutta iso selvä kuva. Kuvassa
näkyi Jussi laivan kannella, pelkät kalsarit jalassa ja tukka märkänä. Vieressä oli sinihameinen nainen, jolla oli sylissään pieni märkä koira. Kuvan alla luki:
Mies toimi ripeästi ja pelasti koiran hukkumasta. Lehtikuvaajamme
sattui olemaan eilen laivalla ja näki tapauksen. Jussista tuli julkkis hotellissa. Kyllä hänet kuvasta tunnistettiin. Mutta lehtipä oli luettu Jussin kotipuolessakin. Ja nyt siellä tiedettiin,
miltä paikkakunnalta Jussia haettaisiin. Lapset soittivat Tampereen hotellit läpi. Viimein he löysivät Jussin ja
saivat hänet Tammer-hotellista puhelimeen. Lapset käskivät Jussin lähteä heti kotiin. Vanha mies tuolla tavalla
maailmalla hummailemassa. Ei se sellainen passaa. Oli tietysti polskittu
Näsijärvessä 
aika 
konjakeissa. Sydänvikainen 
pappa! Ja 
kukas
naikkonenkin siinä kuvassa oli? Jussi soitti Liisalle. — Minun täytyy lähteä bisneksiä hoitamaan. Pidetään yhteyttä, sanoi
Jussi. Liisa pahoitteli:
— Oi voi. Ensi kerralla, kun tulet Tampereelle, olet yötä minun
luonani. Jussi vietti vielä sen päivän Tampereella. Hän kävi Särkänniemen
akvaariossa. Jussi ja kalat toljottivat lasin läpi toisiaan. Kalat varmaan
ajattelivat: Mitäs merkillistä meissä on? Näsinneulan näkötornissa Jussia huippasi korkeus, mutta kauas sieltä
näki. Jussi kysyi tornissa tarjoilijalta:
— Huojuuko torni, kun vähän siltä tuntuu? Tarjoilija vastasi:
— Huojuu ja pyörii. Mutta pystyssä pysyy. Kotimatkalla bussia ajoi sama kuski kuin menomatkalla. — Opitkos reissussa mitään? kuski kysyi. — No jaa. Maailmalla on oltava tarkkana lehtijuttujen ja kuvien
kanssa. Julkisuus voi rasittaa, Jussi vastasi. Johannes Linnankoski - Laulu
tulipunaisesta kukasta 
Johannes Linnankoski
1869 — 1913
Kirjailija, lehtimies, aatteellinen vaikuttaja. Näytelmiä, kertomuksia,
romaaneja. Linnankoskelle tärkeitä olivat moraaliset kysymykset, pahan ja
hyvän 
taistelu 
ihmisessä, 
itsensä 
voittaminen. Tämä 
näkyi 
jo
esikoisromaanissa, huippuromanttisessa Laulussa tulipunaisesta kukasta
(1905). Sisällys:
1. Metsänneito 2. Gaselli 3. Äidin katse 4. Isä ja poika
5. Tumma tyttö 6. Pihlajanterttu 7. Annansilmä
8 Koskenlaskija
9. Laulu tulipunaisesta kukasta
10. Tuhlaajapoika
11. Oma tupa
12. Yhtyviä polkuja
13. Kosinta
14. Katkennut kieli
15. Morsiuskamari
1. Metsänneito [1]
Iltapäivän aurinko paistoi metsään. Lämmin kesätuuli puhalsi etelästä. Käki istui punakukkaisen kuusen oksalla. Metsän keskellä näkyi pieni aukeama, jossa makasi vaaleita kuusen
runkoja. Yhdellä rungolla istui nuorukainen. Hän oli pitkä ja solakka kuin kuuset, joita kaatoi. Hän istui ja katseli
oikeata käsivarttaan, tarkasteli [2] sen voimakkaita lihaksia ja hymyili. Hän tarttui kirveeseensä ja nosti sen korkealle ilmaan. Hän hymyili
uudelleen:
»Kaksikymmentäviisi niitä makaa jo tuossa, eikä kirves paina vielä
vähääkään!» Käki kukahti [3]. Nuorukainen katseli ympärilleen. »Kummallinen kevät!» hän ajatteli. »Eivät ikinä ole kuuset kukkineet
näin tulipunaisina eikä käki kukkunut niin kuin nyt. Koko luonto on kuin
lumottu.» »Tprui [4] Mansikki,
tprui Mustikki,
tprui lehmäni,
ilta jo ois [5]!» Se tuli jostakin mäen takaaja soi kuin hopeakello. Nuorukaisen sydän
hypähti. Hän kuunteli hetken: tuleekohan se tänne, vai — ? »Tprui Tähdikki,
tprui Tiistikki,
tprui tyttöni,
tulkaa jo pois!» Se kuului aivan läheltä, mäen toiselta puolelta. »Hän tulee! Hän tulee tänne!» Vaalea pusero näkyi jo puiden välistä ja hetken kuluttua sininen hame. »Metsänneito!» Tyttö seisoi mäellä, kutsui taas lehmiään ja aikoi lähteä astumaan
poispäin. Mutta kääntyessään hän huomasi nuorukaisen, punastui ja jäi
seisomaan paikalleen. »Olavi!» »Annikki!» Hän riensi tyttöä kohti. Tyttökin lähestyi. »Sinäkö täällä? Etkä sanonut mitään, minä aivan pelästyin!» »Aioinhan minä sanoa, mutta en ehtinyt.» He kättelivät — lämpimästi, toverillisesti. »Katsopas!» alkoi nuorukainen puhella. »Eikös tämä ole niin kuin
linna — Tapion [6] linna, ja minä olen sen isäntä. Ja sinä olet Metsänneito,
joka tulet vieraisille! Katsopas, täällä on linnan perä. Ja tämä tässä on
peräpenkki — eikös se ole komea? Ja tämä on sivupenkki. Vieras istuu aina
peräpenkille.» »Ja isäntä?» nauroi tyttö. »Sivupenkille tietysti!» He katsoivat toisiinsa hymyillen. »Siitä onkin jo kaksi vuotta, kun me olemme viimeksi jutelleet -me,
jotka ennen olimme kaiket kesät yhdessä.» »Ja sinusta on sen jälkeen tullut tuommoinen suuri tyttö! Tuntuu niin
omituiselta, kuin olisit sama etkä kuitenkaan sama.» Tytön huivi oli pudonnut maahan. Nuorukainen otti sen ja ojensi
hänelle. Heidän sormensa koskettivat toisiaan, ja kuuma aalto kulki
nuorukaisen päästä jalkoihin. Hän tarttui tytön molempiin käsiin ja katsoi
häntä tulisesti silmiin. »Annikki!» hän kuiskasi. Ja uudelleen, kysyvästi: »Annikki?» Tytön poskille oli kohonnut puna, mutta hän katsoi nuorukaiseen
avoimesti ja puristi vastaukseksi lämpimästi hänen kättään. »Enemmän kuin kenestäkään muusta?» jatkoi nuorukainen kiihkeästi. Uusi kädenpuristus, entistä lämpimämpi. Nuorukainen iloitsi, mutta tunsi itsensä edelleen rauhattomaksi. Hän
olisi halunnut sanoa jotakin… tai tehdä jotakin… mitä tahansa. Mutta hän
ei uskaltanut. Mutta sitten hän huomasi vieressä olevan kuusenlatvan ja taittoi siitä
tulipunaisen kukan. »Etkö ottaisi tätä — muistoksi, että olet käynyt Tapion linnassa?» Hän alkoi kiinnittää kukkaa tytön rintaan. Mutta kun hänen hiuksensa
koskettivat tytön hiuksia, kuuma ilmavirta meni hänen ruumiinsa läpi, hän
kiersi äkkiä molemmat kätensä tytön ympärille ja veti hänet syliinsä. Tyttö ei vastustanut, vaan painoi punastuvat kasvonsa pojan olkapäätä
vasten. »Annikki!» kuiskasi nuorukainen. »Yksi ainoa…?» Tyttö kohotti päätään. »Kuinka voit tahtoa minulta semmoista? Tiedäthän, ettei se ole
oikein.» »Sinä et pidä minusta niin paljon kuin olet sanonut!» syytti
nuorukainen. Tyttö purskahti itkuun. Kukka putosi maahan. Nuorukainen katseli
tyttöä tietämättä mitä tehdä. »Annikki!» hän sanoi rukoilevalla äänellä. »Anna minulle anteeksi,
Annikki! En tiedä itsekään, mikä minulle tuli.» Tyttö kohotti päänsä ja hymyili:
»Tiesinhän minä, ettet sinä voi olla minulle paha.» »Ja oletko taas niin kuin ennenkin, niin kuin ei mitään semmoista olisi
koskaan ollut — oletko?» Hän etsi tytön kättä ja katsetta. Ja löysi molemmat. »Nyt minun täytyykin lähteä — äiti odottaa lehmiä.» »Nytkö jo?» He nousivat ja nuorukainen kiinnitti kukan uudelleen tytön rintaan. »Hyvästi [7], Olavi!» »Hyvästi, Metsänneito!» Nuorukainen seisoi ja katseli niin kauan, kuin tyttöä vähääkään näkyi. »Tänään minä en kaada enää yhtään puuta», hän sanoi itsekseen. 1 metsänneito metsän haltijatar
2 tarkastella katsoa, tutkia
3 kukahtaa kukkua (kerran, äkkiä)
4 tprui lehmien kutsumasana
5 ois olisi
6 Tapio metsän kuningas
7 hyvästi näkemiin (aik. hyvin tavallinen tässä merkityksessä)
2 Gaselli
Heilani [1] on kuin mansikka, mansikka, mansikka. Häntä nyt tahdon tanssittaa [2], tanssittaa! Laulu kaikui Olavia vastaan kylän yhteiseltä kisa [3] kentältä ja
kohotti jo jalkaa tanssiin. »Piiriin, Olavi, piiriin!» Heilani on kuin mustikka, mustikka, mustikka. Eikä hän muita muistakaan, muistakaan! »Eikä hän paljon painakaan, painakaan!»
jatkoi piirin keskellä tytön kanssa pyörivä poika omin sanoin, tarttui
äkkiä tyttöön ja nosti hänet korkealle ilmaan. Tyttö kirkaisi [4] ja muut
nauroivat. Ilmassa oli aivan erikoinen sunnuntai-ilo, kaikki olivat kuin juopuneet
keväästä. »Eikö jo vaihdeta leikkiä?» ehdotti joku. »Ruvetaan leskisille [5] !» »Hyvä on, hyvä on! Tässä on minun parini.» Piiri muuttui hetkessä pitkäksi parijonoksi. Paikka olikin erittäin
sopiva leskenjuoksuun. Ja tunnelma oli semmoinen, että kaikki tuntui
hauskalta. Nyt oli Olavin vuoro olla leskenä. »Viimeinen pari ulos!» Se oli epätasainen pari, poika paksu, tyttö hoikka, tuskin
seitsemäätoista. Tyttö juoksi ensin vähän aikaa suoraan eteenpäin, eikä Olavi päässyt
paljonkaan lähemmäksi. Mutta sitten tyttö alkoi kaartaa kentän poikki kohti
pariaan. Olavi lisäsi vauhtia ja pääsi jo aivan lähelle. »Nyt, nyt!» huudettiin joukosta. Tyttö katsahti taakseen, näki Olavin ojentavan jo kättään ja kääntyi
äkkiä — ja hetkessä Olavi makasi suullaan maassa. Tytön silmät välähtivät, kisakentältä kuului nauraa. Se nauru olisi harmittanut Olavia, mutta hän oli tytön kääntyessä
nähnyt jotakin:
»Jumala, sellaiset silmät! Kuinka minä en ole niitä ennen
huomannut?» Hän nousi kuin raketti ja nyt alkoi uusi juoksu kentän poikki. Olavi
lähestyi tyttöä koko ajan ja päätti itsekseen: nyt minä sinut otan! Tyttö huomasi vaaran ja kääntyi. Mutta kääntyessä irtautui toisen jalan
kenkä ja lensi korkealle ilmaan. Kisakentältä kuului riemuhuuto. Tyttö pysähtyi. Olavikin pysähtyi ja katsoi vain kenkään, juoksi äkkiä
muutamia askeleita ja otti putoavan kengän ilmasta kiinni. Uusi, entistä kovempi riemuhuuto kisapaikalta. Tyttö lähti uudelleen juoksuun ja Olavi jäljessä, kenkä kädessä. Se ei
ollut enää tavallista leskenjuoksua, nyt oli kysymys voitosta tai tappiosta. Vihdoinkin! luuli jo Olavi. Mutta tyttöpä kääntyi taaskin odottamatta. Ja siinä käänteessä Olavi näki semmoista, jota hän ei ollut koskaan ennen
nähnyt: tytön vartalon kaaren, pään kauniin liikkeen ja silmien kutsuvan
loisteen. Gaselli! tuli Olavin mieleen — kuva jostakin hänen lukemastaan
kirjasta. Gasellin silmät, gasellin juoksu! Tyttö alkoi väsyä. Hän katsoi taakseen, väisti kerran vielä, mutta tunsi
samassa Olavin molempien käsien tarttuvan ympärilleen. »Gaselli!» huusi nuorukainen voitonriemuisesti. Mutta vauhti oli liian
kova, he kaatuivat molemmat yhdessä ja vierivät vielä kerran nurmella
ympäri. Se oli Olavista kuin unta, hän ei tiennyt miten kaikki oli tapahtunut. Hän vain katsoi ja katsoi noihin ihmeellisiin gasellinsilmiin, käsivarret yhä
tytön ympärillä. Hän olisi tahtonut sulkea silmänsä ja uneksia —
kaatumisesta ja gasellinsilmistä… »Mutta… muut odottavat!» He irtautuivat toisistaan. Olavi haki kaatuessa kauas lentäneen kengän
ja ojensi sen tytölle:
»Pane pian jalkaasi, sitten lähdetään.» Heidät otettiin vastaan hurraahuudoin, kun he juoksivat käsi kädessä
toisten luokse. »Hyvin juostu!» huudettiin joka puolelta. »Ohoh, Olavi! Kengän sait ja tytönkin, mutta kylläpä punoitatkin [6]
!» »Vähemmästäkin [7] !» sai Olavi sanotuksi [8].
»Viimeinen pari ulos!» »Ei, ei! Ei enää tätä leikkiä sellaisen juoksun jälkeen. Ei semmoista saa
nähdä joka päivä!» »Oikein! Jo tämä riittääkin tällä kertaa.» »Mutta me tahdomme vielä hiukan pyöriä ennen kuin erotaan!»
sanoivat tytöt. »Pyöritään vain!» Mitä nuo tähdet merkitsee,
joita meidän kohdall' [9] on kaksi? Että tyttö ja poika toisilleen
on tulleet jo rakkahaksi [10]
Mitä nuo tähdet merkitsee,
joita meidän kohdall on neljä? Omalle tytölle kättä annan
ja muille käännän seljän [11[ ! »Enpäs minä ole noitakaan sanoja ennen huomannut», ajatteli Olavi,
ojentaen Gasellille kätensä. Enkä mä sinusta eroais [12],
en eroais… »Mutta erota sitä nyt pitää! Hyvästi, hyvästi!» Olavi aikoi juuri
lähestyä tyttöjoukkoa, mutta samalla hänen edessään oli avoin, sininen
katse — Metsänneito! Olavi tunsi itsensä syylliseksi ja kalpeni [13], ei
voinut astua askelta eteen eikä taakse. Mutta siihenkään ei voinut jäädä seisomaan. Hän nosti katseensa
Metsänneitoa kohti, mutta sattuikin tapaamaan erään toisen silmäparin. Sekin katsoi häneen — ja silloin kaikki hänen ympärillään unohtui ja veri
nousi jälleen kuumana poskiin. »Hyvästi!» Hän kohotti koko tyttöjoukolle yhteisesti hattuaan ja
kääntyi poispäin. En minä sinusta eroais, en eroais! kuului kotiin menevien poikien laulu joen toiselta puolelta, kun Olavi
astui ylös kotimäkeä. »En eroais!» toisti Olavi — uusi, riemukas ilme kasvoillaan. 1 heila tyttö- tai poikaystävä
2 häntä nyt tahdon tanssittaa hänet tahdon nyt viedä tanssiin
3 kisa leikki; tanssi
4 kirkaista huudahtaa kimeästi
5 olla leskisillä, juosta leskeä: leikkijät seisovat parittain jonossa. Pariton leikkijä, «leski», seisoo heidän edessään ja huutaa: «Viimeinen pari
ulos!» Viimeinen poika ja tyttö lä,htevät juoksemaan, leski koettaa saada
tytön kiinni. Jos hän onnistuu, tytöstä tulee hänen parinsa ja pojasta tulee
uusi leski. Jos hän ei onnistu, hän joutuu yrittämään uudelleen. 6 punoittaa olla punainen
7 vähemmästäkin vähemmästäkin juoksusta punoittaisi
8 sai sanotuksi onnistui, kykeni sanomaan
9 meidän kohdalla siinä missä me olemme, meidän yläpuolellamme
10 rakkahaksi rakkaaksi
11 seljän selän (nom. selkä)
12 eroais eroaisi (inf. erota)
13 kalpeni inf. kalveta
3 Äidin katse Kevätyön hämärä oli hiipinyt huoneeseen. »Voi kuinka minä sinua odotin!» kuiskasi tyttö kiertäen käsivartensa
nuorukaisen kaulaan. »Pelkäsin, että sinä et tulekaan.» »Kuinka se olisi mahdollista? Minä en vain päässyt aikaisemmin —
äiti oli tänä iltana niin kauan ylhäällä.» »Entä jos…» aloitti tyttö, mutta kiihkeä suudelma sulki hänen
huulensa. »Jos tietäisit», jatkoi nuorukainen hetken kuluttua, »kuinka minä olen
kaivannut [1] sinua ja koko päivän vain odottanut, että ilta tulisi. Siitä asti
kun minä näin sinun gasellinsilmäsi, en ole voinut ajatella muuta.» »Niinkö, Olavi?» »Ja tiedätkö, mitä minä tänään ajattelin, kun olin pellolla kyntämässä? Minä ajattelin, että kun sinä olisit kukka, niin minä kiinnittäisin sinut
rintaani, että voisin aina sinua katsella. Tai kun sinä olisit pieni omena, niin
minä kantaisin sinua taskussani, ottaisin sinut aina salaa esiin ja puhelisin
sinulle, eikä kukaan tietäisi mitään.» »Kuinka kauniisti sinä puhut, Olavi!» »En minä olisi voinut uskoa, että rakkaus on tällaista. Se on niin
kummallista — tiedätkö, mitä minä tahtoisin…» »Mitä sinä tahtoisit? Sano!» »Puristaa sinut kuoliaaksi — tällä lailla!» »Kunpa [2] minä saisinkin sillä lailla kuolla — nyt, tähän paikkaan!» Niin kuin joku olisi koskettanut eteisen ovea, niin kuin se olisi
liikahtanut. Ja taas uudelleen, selvemmin — niin kuin ovi olisi työnnetty auki. Nuorukainen nousi istualleen, tyttö tarttui hänen käteensä. Ja nyt jo aivan selvästi — askeleita, jotka lähestyivät. Hitaita askeleita,
niin kuin tulija ei olisi tiennyt, astuako eteenpäin vai palata. Nuorukainen kalpeni. Hän tunsi nuo askeleet — olisi tuntenut
tuhansien joukosta. »Minun täytyy nyt lähteä!» Hän puristi lujasti tytön kättä ja meni ovelle. Mutta hänellä ei ollut
voimaa avata ovea. Sitten tuntui kuitenkin, että hänen täytyi mennä — hänen tähtensä,
joka makasi tuolla vuoteessa, ja vielä enemmän hänen tähtensä, joka seisoi
eteisessä. Ovi avautui ja painui jälleen kiinni. Hämärässä eteisessä seisoi vanha nainen. Sanaa sanomatta hän kääntyi
ja astui raskaasti portaita alas. Nuorukainen seurasi jäljessä. Nainen nousi kotiportaat, meni eteisen läpi perähuoneeseen ja vaipui
tuolille. Nuorukainen jäi seisomaan hänen eteensä. »Enpä minä luullut, että minun tarvitsisi koskaan ottaa näitä askeleita»,
sanoi vanha nainen huokaisten. [3]
Kului pitkä, äänetön hetki. »Minä häpesin, kun sinä synnyit, sillä minä synnytin sinut vanhalla
iälläni. [4] Merkitsikö se, että minun täytyy hävetä sinun tähtesi nytkin, kun
olet tullut suureksi?» Nuorukainen painui polvilleen. »Äiti!» hän kuiskasi. »Äiti! Minä lupaan, ettei sinun tarvitse enää
toista kertaa ottaa minun tähteni sellaisia askeleita. Ja…» »Ja?» äiti kysyi lempeästi. »Ja minä tahdon mennä naimisiin hänen kanssaan… Minä rakastan
häntä!» Äiti ei puhunut pitkään aikaan mitään. »Niin se on», hän sanoi vihdoin, »että se on otettava, jota rakastaa, se
eikä kukaan muu. Sinä tiedät kuitenkin, ettei tähän sukuun ole vielä
koskaan tuotu piikatyttöä… [5] ja rakkaudesta sinä et vielä tiedä yhtään
mitään. Mene nyt nukkumaan», äiti sanoi lempeästi. »Puhumme näistä
asioista myöhemmin enemmän.»
1 kaivata ikävöidä
2 kunpa jospa
3 huokaista huoata (: huokaan, vrt. huokaus)
4 iälläni nom. ikä
5 piikatyttö vanh. palvelustyttö 4. Isä ja poika
Aamiainen oli syöty ja väki oli menossa ovesta ulos. »Jää sinä, Olavi!» sanoi Koskelan isäntä peräpenkiltä. »Olisi hiukan
puhumista.» Olavi tiesi, mistä isä tahtoi puhua — oli vain odottanut, milloin se
tapahtuisi. He olivat nyt kolmisin, äiti uunin luona seisoen. »Istu!» kuului peräpenkiltä kylmästi. Olavi istuutui. »Minä tiedän, missä äitisi kävi yöllä. Ettet häpeä [1]!» Olavin pää painui alas. »Mitä sinä oikein aiot? Ruveta laittamaan lapsia piioille — vai?» »Isä!» Äidin ääni oli tuskainen. Peräpenkiltä lensi vihainen silmäys
uunia kohti. »Ja tuoda ne tänne vanhempiesi ruokittavaksi!» Outo, raivoisa [2] tunne täytti nuorukaisen mielen. Vielä hetki sitten
hän oli tuntenut olevansa valmis sovintoon. Mutta nyt tuntui kuin kaikki
olisi muuttunut, kuin hänen täytyisi taistella sen puolesta, mikä viime
päivinä oli kuohunut hänen veressään. Hän vastasi pää pystyssä, ylpeästi ja
varmasti:
»En! Minä aion naimisiin hänen kanssaan!» »Naimisiin?» »Niin! Ja minä menenkin!» »Nulikka!» Ukko syöksyi paikaltaan keppi kädessä ja painoi
nuorukaisen lattiaan niin että tömähti [3]. »Nulikka!» kuului vielä kerran, ja
keppi kohosi. Mutta se lensi samassa ukon kädestä — ja ukko itse lensi keskilattialta
tuvan perälle niin että seinä jysähti3. »Jos sinä olet minun poikani», puhui isä hetken kuluttua, »niin tiedät
myös, mitä tämä merkitsee.» »Tiedän», kuului oven luota. »Minä lähden heti paikalla.» Äiti astui tuskaisena askeleen eteenpäin ja avasi suunsa sanoakseen
jotakin, mutta katsoi samalla molempia silmiin ja vaikeni [4]. »Minä tarkoitin, että sinusta tulisi jotakin», puhui kylmä ääni huoneen
perältä. »Mutta sinusta ei tullut oppinutta miestä, vaikka sinulla oli hyvä
pää. Sinä halusit olla talonpoika, ja niin heitit kirjasi nurkkaan. Mutta
talonpojallakin on kirjansa, ja ne kirjat sinä heität — piikatytön sänkyyn!» Nuorukaisen silmät iskivät tulta [5]. »Jätä sanomatta!» huusi isä. »Se on parasta.» Hän avasi kaapin oven ja otti sieltä jotakin. »Ei Koskelan poikaa ajeta tyhjin käsin maantielle!» hän sanoi ylpeästi,
ojentaen pojalle, mitä oli kaapista ottanut. »Pankaa ne vain takaisin!» kuului yhtä ylpeä vastaus. »Eivät ne paljoa
auta, jos en itse pysty auttamaan itseäni.» Isä katsoi häneen. »Hyvä on, jos itse pystyt auttamaan itseäsi», hän sanoi painokkaasti,
ikään kuin tyytyväisenä. »Hyvästi, isä!» Isä ei vastannut. Nuorukainen lähestyi äitiään, kuin kysyen. Äiti kääntyi häntä kohti, ja
molemmat astuivat peräkkäin ulos. Eteisessä äiti tarttui nuorukaisen käteen: »Olavi!» »Äiti!» poika vastasi liikuttuneena. »Minä ymmärrän, äiti… Älä sano
enempää.» Mutta äiti tarttui hänen molempiin käsiinsä. »Minun täytyy sanoa — siitä, mikä silloin jäi kesken, Olavi. Sinä olet
isäsi poika, ja te ette paljon välitä, rakennatteko vai hajotatte. Olavi… Älä
petä ketään, ja mitä lupaat, se pidä, olipa ihminen kuka tahansa!» Nuorukainen ei voinut vastata sanaakaan. »Jumalan haltuun [6]», sanoi äiti. »Älä unohda kotiasi. Palaa, kun…» Nuorukainen puristi vielä kerran hänen kättään ja kääntyi nopeasti
lähtöön. Hän tunsi, että ellei hän nyt lähde kiireesti, niin hän ei voi lähteä
lainkaan. 1 ettet häpeä sinun pitäisi hävetä
2 raivoisa raivokas
3 tömähtää, jysähtää ääntä kuvaavia sanoja
4 vaikeni inf. vaieta
5 iskeä tulta salamoida 6 Jumalan haltuun jää Jumalan suojelukseen, Jumala olkoon
5 Tumma tyttö Yötaivas katseli tummaa jokea ja tukkeja, jotka hiljaa uivat sitä pitkin
koskea kohti. Äkkiä kuului kosken alapäästä huuto: »Ruuhka Pyörrekivellä!» Pyörrekivi kohosi vedestä aivan kosken loppupäässä. Se oli
keskivirrasta hiukan oikealle, niin että tukit kulkivat tavallisesti sen
vasemmalta puolelta, eikä kivestä ollut mitään haittaa. Mutta jos jokin pitkä
puu sattui jäämään poikittain kiveä vasten, niin se ei päässyt millään [1]
eteenpäin. Seuraavat tukit tarttuivat siihen ja muodostivat vähitellen
ruuhkan, joka ulottui rannalta toiselle. Sellainen ruuhka oli hyvin vaikea
laukaista [2], koska se oli laukaistava kiven luota, eikä sitten kukaan enää
ehtinyt juosta rantaan tukkeja pitkin, ennen kuin ne lähtivät ryskyen [3]
liikkeelle. »Ja ensi kesänä minä räjäytän tuon kiven ilmaan!» kuului
tukkipäällikön ääni rannalta. »Tästä tulee taas parin tunnin työnseisaus
puolelle sadalle miehelle!» »Jospa minä kävisin katsomassa sitä — ehkä sen voisi laukaista?»
sanoi nuori, reipas ääni. »Sitä minä en usko», sanoi tukkipäällikkö. »Mutta voihan sitä katsoa.» »Sitten minä laukaisen sen. Missä on kirves?» »Ei pidä leikkiä kuoleman kanssa!» huudettiin joukosta. »Älkää antako
hänen mennä, päällikkö.» »Miten sinä olet ajatellut tulla takaisin?» kysyi päällikkö. »Lasken tukkien kanssa alas [4].» »En kiellä enkä käske», sanoi päällikkö. »Enkä ketään muuta
päästäisikään. Mutta tiedän, että kun Olavi ryhtyy työhön, siitä ei muiden
tarvitse huolehtia. Oletko varma asiastasi?» »Varma! Kirves tänne!» Olavi otti kirveen ja keksin [5[ ja alkoi juosta tukkeja pitkin kiveä
kohti. »On se rohkea poika», sanoivat jotkut. »Hullu!» huudahtivat toiset. Olavi oli ehtinyt kivelle saakka. Hän laski keksin viereensä ja kohotti
kirveen. Ensimmäinen isku, sitten toinen ja kolmas -. Kirves kohosi jälleen ilmaan — ja laskeutui alas. Kuului rysähdys, niin
kuin raketti olisi räjähtänyt. Tukit rytisivät [6], koko ruuhka oli jo liikkeellä. Nuorukainen juoksi tukkeja pitkin, nyt hän oli keskellä virtaa, nyt hän
kääntyi, keksi heilahti ilmassa, ja samassa hän jo laski tukkien kanssa
huimaa vauhtia [7] koskea alaspäin. »On siinä poika!» »On, on! Paremmat silmät jaloissa kuin monella päässä.» Miehet riensivät nuorukaisen ympärille hänen noustessaan rantaan. »Miehen työ!» sanoi päällikkö. »Voit nyt mennä loppuyöksi
lepäämään — ja vaikka päiväksikin päälle [8].» Pienessä 
saunakamarissa 
[9] 
makasi 
nuori 
tyttö 
valkoisten
ikkunaverhojen takana. Oli jo puoliyö, eikä tyttö ollut vieläkään saanut unta. Sillä illalla oli
tapahtunut sellaista, joka oli vienyt häneltä unen. Se oli kuin satua. Hänen tarvitsi vain painaa silmänsä kiinni, niin hän
näki kaiken uudelleen elävänä edessään. Tyttö seisoo eteisessä. Tuvan ovi avautuu jajoukko tukkilaisia [10]
rientää yötyöhönsä. Mutta se, joka tulee viimeisenä, ei menekään, vaan jää katselemaan
tyttöä. Hän hymyilee, hiipii tytön taakse ja painaa kätensä varovasti tytön
silmille. »Hui!» kirkaisee tyttö, kääntyy äkkiä ja näkee nuorukaisen edessään. »Iltaa», sanoo nuorukainen ja nostaa hymyillen hattuaan. Tyttö punastuu eikä osaa vastata mitään. »Kylläpä minä taisin tehdä tyhmästi!» virkkaa [11] nuorukainen. »Ethän ole minulle vihainen?» »En suinkaan, sehän oli leikkiä.» »Sitähän minäkin [12]. Minusta tuntui heti, kun sinut näin, kuin
olisimme olleet vanhat tuttavat — en vain muistanut nimeäsi ja pysähdyin
kysymään sitä.» »Tummaksi tytöksi minua sanotaan», vastaa tyttö ujosti, »mutta…» »Älä sano muuta!» sanoo nuorukainen kiireesti. »Tumma tyttö sinä
olet, en halua kuulla muuta! Minun nimeni on Olavi.» Sitten hän näyttää kuin ajattelevan jotakin ja kysyy äkkiä: »Pidätkö
sinä kukista, Tumma tyttö?» »Tietysti. Minulla on jo kaksi omaakin, verenpisara [13] ja palsami
[14]», vastaa tyttö. »Punaista, punaista vain!» nauraa nuorukainen. »Ikkunallasiko sinä
niitä pidät?» »Kuinkas muuten.» »Näkyvätkö ne pihallekin?» »Näkyvät, varsinkin nyt kun kukkivat.» »Mutta missäs se sinun ikkunasi on…?» sanoo nuorukainen hymy
silmässä, »että minäkin voisin joskus katsella niitä sinun kukkiasi ohi
kulkiessani.» Tyttö avaa jo suunsa vastatakseen, mutta virkkaakin sitten äkkiä: »En
sanokaan!» »Tuvassako [15]?» nauraa nuorukainen. »Ei!»
»Aitassa 16]?» »Ei sielläkään!» »Saunakamarissa sitten?» »Ei, ei!» hätääntyy tyttö. »Siellä kaikkein vähimmän.» Nuorukainen hymyilee. »Nyt minä en osaa enää arvata — kylläpäs
sinä olet kovasydäminen! Eikös me olla nyt ystäviä?» »Tuskin — mitä sitten?» »Minä vain ajattelin, että jos me olisimme oikein hyviä ystäviä, niin
minä kysyisin — ei, en minä sentään kysykään!» »Kysy, kysy vain!» pyytää tyttö uteliaana. »Minä vain kysyisin että… onko kukaan saanut puristaa sinua
kädestä?» »Ei!» tyttö vastaa punastuen. »En minä anna kenenkään ottaa
kädestäni!» »Voinkos minä luottaa siihen?» nuorukainen sanoo. »Mutta pian minä
sen näen — annapas kätesi tänne.» »Mitä varten?» »Minä osaan katsoa kädestä [17].» »Sinä?» »Minä juuri. — Etpäs uskallakaan!» »Kyllä vain!» Ja tyttö ojentaa kätensä. »Totta sinä puhuit», sanoo nuorukainen vakavasti. »Ei ole kukaan
saanut ottaa sinua kädestä. Mutta kylläpäs monen on tehnyt mieli [18] tulla
sinun kukkiasi katsomaan!» »Mistäs sinä sen tie… Ei, et sinä mitään tiedä, puhut vain!» »Hiljaa, tyttö, nyt minä ennustan sinulle tulevaisuutesi. — Mitä minä
näenkään! Enpä olisi uskonut…» »Mitä, mitä sinä näet?» tyttö kysyy hätäisesti. »En minä uskalla sanoa, sanon vain että enpä olisi uskonut!» »Sanot, kun ei ole mitään sanomista.» »Sanonko minä sitten?» kysyy nuorukainen ja katsoo ihan silmäteristä
sisään. »Sano, jos osaat!» »Mutta sinä et saa suuttua.» Hän kuiskaa: »Katsopas tuota tuossa! Se
tulee — ja ensi yönä.» »Kuka se?» »Se, joka ottaa sinua kädestä.» »Valehtelet!» tyttö huudahtaa. »Hiljaa — en minä voi puhua muuta kuin mitä täältä näkyy», sanoo
nuorukainen. »Kyllä se nyt tulee! Se tulee puolenyön aikaan. Eikä se pyydä
eikä rukoile, niin kuin ne muut. Se vain koputtaa kolmesti ikkunaan — siitä
sinä tunnet, että se on se oikea eikä kukaan muu… Mutta nyt minun täytyy
lähteä. Hyvää yötä, Tumma tyttö!» Hattu heilahtaa ja nuorukainen rientää portaita alas. Tyttö jää seisomaan hämmästyneenä, astuu sitten eteisen ovelle ja
katselee kauan nuorukaisen jälkeen. Satu on lopussa — tyttö avaa silmänsä. »Mitä minä teen, jos hän tulee? Mitä ihmettä minä silloin teen [19]?» »Mutta jospa hän ei tulekaan? Jos hän teki vain pilaa?» Ja se tuntui
vielä tuskallisemmalta. »Kunpa hän kuitenkin tulisi! Vain ikkunan taakse, ja
katselisi kukkiani — eikä särkisi satua…» Kolme lyhyttä, hiljaista koputusta. Verhojen läpi näkyi ikkunan takaa tumma varjo. Hänestä tuntui kuin se
olisi katsonut suoraan häneen: »Nyt minä tulin, Tumma tyttö!» »Eikä hän pyydä eikä rukoile, niin kuin ne muut…» Tyttö nousi
hitaasti istumaan vuoteen laidalle. »Kun hän koputtaisi kerran vielä, niin voisi vielä ajatella…» Tumma vaijo ei liikahtanutkaan. Tyttö astui ovea kohti — hitaasti, niin kuin sydän olisi tahtonut, mutta
jalat panneet vastaan [20]. Hänen sydämensä löi niin että hän pelkäsi sen
halkeavan [21]. Vihdoin hän sai oven auki — ja syöksyi läheiseen nurkkaan ja peitti
käsillään silmänsä. »Missä sinä olet, minun Tumma tyttöni — nurkassa?» Nuorukainen otti hänen molemmat kätensä. »Kädet silmillä — ja vapiset…? Minä menen heti takaisin. En minä
arvannut, että se koskisi sinuun niin kovasti [22].» »Ei, ei», sanoi tyttö hätäisesti, »en minä sitäkään tahdo.» »Miksi sinä peität silmäsi ja olet peloissasi [23], minun Tumma
tyttöni? Siksikö, että minä olen luonasi? Etkö sinä tiennyt, että minun piti tulla? Eikö käki jo kukkunut sitä
keväällä? Ja nyt kun minä tulen, sinä katselet minua kuin vierasta.» Tyttö puristi nuorukaisen kättä: »Sinä olet niin erilainen kuin kaikki muut!» »Eikö minun sitten pitäisi olla erilainen? Sinä et ole välittänyt
kenestäkään muusta — ketä sinä olet odottanut? Vastaa, minun Tumma
tyttöni!» Tyttö tarttui molemmin käsin hänen ranteeseensa [24]. »Ja ketä minä olen odottanut?» nuorukainen puhui hellästi. »Minä olen
nähnyt kymmeniä tyttöjä enkä ole heihin katsonutkaan. Mutta heti kun sinut
näin, tiesin, ketä olin etsinyt… Etkä sinä vielä tiedäkään kaikkea. Annapas kun kerron. Minä en
tullutkaan tänne aivan tavallisella tavalla.» »Mitä, mitä sinä puhut?» »Meillä oli ruuhka juuri ennen kuin minä lähdin. Kukaan ei uskaltanut
mennä laukaisemaan sitä, enkä kai minäkään olisi uskaltanut, ellen olisi
muistanut sinua… Mutta minä menin ja laukaisin sen, ja kaikki luulivat
minun hukkuvan. Mutta minä selvisin hengissä [25], ja kun tulin rannalle,
päällikkö sanoi: hyvin tehty, nyt saat mennä — sen luo, joka sinua odottaa.» »Älä, älä! Tuo ei ole totta.» »No, ei hän ihan sitä viimeistä sanonut, sen minä lisäsin itse. Siksi
minä pidän sinusta entistä enemmän, sinä minun Tumma tyttöni, kun minun
täytyi etsiä sinua vaarojen ja vaikeuksien takaa… Mutta oletko sinä minun
— en ole sitä kuullut vielä sinulta itseltäsi?» »Olenko minä sinun, Olavi — ?» Tyttö kiersi molemmat käsivartensa
nuorukaisen kaulaan. Ikkunaverhojen takana punersi aamurusko. 1 ei millään ei mitenkään, ei millään keinolla
2 laukaista (tässä:) selvittää, hajottaa
3 ryskyä ääntä kuvaava sana
4 lasken tukkien kanssa alas: laskea koski mennä alas koskea (veneellä
t. tukilla)
5 keksi työkalu, jolla tukinuittaja liikuttelee tukkeja
6 rytistä ääntä kuvaava sana
7 huima vauhti erittäin kova vauhti
8 vaikka päiväksikin päälle vaikkapa vielä päiväksikin
9 saunakamari saunan pukuhuone, jota vars. kesäaikaan käytetään
makuuhuoneenakin
10 tukkilainen tukinuittaja, uittomies
11 virkkaa sanoa, lausua 12 sitähän
12 minäkin niin minunkin mielestäni
13 verenpisara punakukkainen huonekasvi (Fuchsia)
14 palsami toinen tav. punakukkainen huonekasvi
15 tupa maalaistalon iso olohuone, jossa usein oli myös pari vuodetta
esim. palvelusväelle
16 aitta: maalaistalossa oli aik. paljon aittoja (varastohuoneita), joista
muutamia käytettiin kesäisin makuuhuoneina, koska niissä oli viileämpi
nukkua, kuin itse talossa
17 katsoa kädestä ennustaa kädestä 18 monen on tehnyt mieli moni on
halunnut
19 mitä ihmettä minä teen en todellakaan tiedä mitä minun pitäisi
tehdä (ihmettä vahvistussana)
22 panna vastaan vastustaa
21 halkeavan inf. haljeta
22 se koskisi sinuun tuottaisi sinulle tuskaa
23 olla peloissaan pelätä, tuntea pelkoa
24 ranteeseensa nom. ranne
25 hengissä elossa, elävänä
6. Pihlajanterttu [1]
»Tiedätkö miksi minä kutsun sinua Pihlajantertuksi?» kysyi
nuorukainen, pitäen vieressään istuvan tytön kättä omassaan. »Varmaankin sen vuoksi, kun minä punastuin niin kauheasti silloin
kun sinä puhuttelit minua ensi kertaa», tyttö vastasi. »Ei, ei! Etkö osaa arvata paremmin?» »En minä osaa. Mutta minusta Pihlajanterttu on niin kaunis nimi, että
minä olen ollut siitä iloinen.» »Rumanko minä olisin voinut sinulle antaa?» hymyili nuorukainen. »Mutta sen takana on paljon, hyvin paljon, kun sinä vain voisit ymmärtää
minua.» »Ehkä minä ymmärränkin», tyttö sanoi katsoen häntä silmiin. »Et sinä minua kokonaan ymmärrä — eikä se ole tarpeenkaan. Mutta
pääajatuksen sinä kyllä ymmärrät… Katsopas, minusta viime kevät oli niin
kaunis, ja minä olin niin onnellinen. Mutta sitten tuli kesä ja syksy, ja lehdet
alkoivat kellastua, ja minulle tuli niin ikävä.» »Sinulla on ollut ikävä kesä?» »Kovin ikävä — kun minä en voinut unohtaa sitä kaunista kevättäni. Jos minä olisin edes ollut niillä samoilla paikoilla, mutta minähän olen
tällainen kulkija…» »Missä sinä silloin olit?» »Kaukana, hyvin kaukana, älä kysy enempää — en minä nyt enää
muistele kevättä. Ja senhän minä halusinkin sinulle kertoa, kuka minulle
näyfti, että syksykin on kaunis.» »Näyttikö sen joku?» »Näytti — tai oikeastaan minä näin sen heti, kun hänetkin näin.» Hän otti tytön molemmat kädet omiinsa ja katsoi häntä silmiin. »Kun minä näin sinut, sinä olit kuin nuori punamarjainen pihlaja mäen
rinteessä [2]. Koivut olivat kellastuneet ja seisoivat niin totisina, mutta sinä
loistit niiden keskellä punaisena ja huusit minulle — ei, et sinä mitään
huutanut, minä vain näin sinut. Ja minä pysähdyin katsomaan ja kysyin
itseltäni: sanonko minä hänelle jotakin, vai menenkö ohi?» »Olisitko sinä mennyt ohi…?» »Kyllä minä niin ajattelin — kun minä olen kuitenkin ohimeni-jä… Minä en tiennyt, oliko oikein jäädä sinua katselemaan.» »Nyt minä en ymmärrä sinua yhtään.» »Et sinä ymmärräkään, se oli vain minun omia ajatuksiani… Mutta
minä en mennytkään, ja nyt minulla on ollut näin kaunis syksy.» »Ja minulla…» kuiskasi tyttö. »Muistatko sinä sen ajan, kun sinä rupesit pitämään minusta?» »Sen minä muistan aina, aina!» »Voi, kuinka kaunis sinä olit silloin — kun sinä vuorotellen punastuit
ja vaalenit [3], etkä tiennyt minne katsoisit, ja sydämesi sykki, etkä
uskaltanut tunnustaa edes itsellesi minkä vuoksi se sykki. Minä katselin
sinua silloin salaa ja toivoin, että olisin voinut katsella sinua sellaisena koko
ikäni.» »Mutta sinä et tiedä, kuinka rauhaton minä olin — en minä olisi voinut
kauan kestää sitä.» »Kyllä minä sen tiedän… Ja vielä kauniimpi sinä olet ollut sitten, kun
sinä avauduit minulle ja minä olen voinut lukea kaikki sinun silmistäsi, kuin
kirjasta, ja olen voinut kiittää sinua siitä, että teit elämän minulle jälleen
kauniiksi.» Tyttö oli kohonnut hänen syliinsä ja lähensi nyt päätään kysyvin
katsein. »Ei, ei!» sanoi nuorukainen hellästi. »Miksi ei?» kuiskasi tyttö. »Siksi, että näin on parempi. Sinulle tulee vain ikävä, kun minä olen
tämmöinen kulkija ja meidän kuitenkin täytyy erota.» »Siksipä juuri!» huudahti tyttö kiihkeästi. »Ei, ei, minä rukoilen sinua, Pihlajanterttu!» nuorukainen sanoi ja otti
tytön pään molempien käsiensä väliin, suudellen häntä hiljaa otsalle. Hän tunsi selittämätöntä iloa, aivan kuin hän olisi saanut suuren voiton
itsestään. Hän aikoi juuri sanoa: etkö sinä nyt itsekin myönnä, että näin on
kaikkein onnellisinta, kun hän äkkiä tunsi kuinka kuumat huulet koskettivat
paidan läpi hänen rintaansa, kädet irtautuivat hänen kaulastaan ja kiertyivät
lujasti hänen vartalonsa ympärille. »Herra Jumala, mitä sinä nyt teet, Pihlajanterttu?» huusi nuorukainen
tuskaisella äänellä, ottaen tyttöä kädestä ja aikoen irtautua. Mutta samassa
hän tunsi kuin tuli olisi äkkiä syttynyt hänen sisäs-sään ja polttanut kaiken,
mistä hän oli äsken iloinnut. »Voi, Pihlajanterttu!» hän sanoi melkein kuin itkien, sulkien tytön
rajusti syliinsä. 1 pihlajanterttu: pihlajassa, joka on yleinen lehtipuu Suomessa, on
syksyllä runsaasti punaisia marjaterttuja
2 rinteessä nom. rinne
3 vaalenit inf. vaaleta tulla vaaleaksi 7. Annansilmä [1]
Ikkunalla kukki annansilmä — pienen kamarin pienellä ikkunalla. Annansilmä kukkii keväällä ja kesällä — tämä kukki jo talvella. Annansilmä kukkii vain muutamia kuukausia — tämä aloitti jo
joululta, kukki koko kevättalven [2] ja vain kaunistui päivä päivältä. Tyttö kumartui kukan yli. Yksi ainoa kukka tytöllä on,
niin kaunis ja vieno. Yksi ystävä tytöllä on,
niin hellä ja hieno. Ikkunan editse hiihti solakka nuorukainen. »Vihdoinkin!» huudahti tyttö ja juoksi portaille. »Terve, Annansilmä!» Nuorukainen juoksi reippaasti portaita ylös ja
pysähtyi aivan tytön eteen. »Terve!» hän sanoi uudelleen nauraen ja painoi leikillä kätensä tytön
poskille. »No, no!» nauroi tyttö ja tarttui hänen ranteisiinsa. »Minä olen
odottanut sinua niin. Äiti on kylällä ja miehet viipyvät vielä vähän aikaa
metsässä.» »Arvaapas mitä minä olen ajatellut tänään kotiin hiihtäessäni?» kysyi
nuorukainen. »En minä osaa arvata. Mitä sitten?» »Sitä vain, että sinullakin, Annansilmä, pitäisi olla sukset», vastasi
nuorukainen, vetäen tytön viereensä penkille istumaan. »Ja jos minä vain
löydän sopivat puut, niin pian minä ne teen.» »Älä, älä! Enhän minä edes osaa hiihtää.» »Siksi juuri — että oppisit. Ja sitten sinun pitäisi tulla jonakin päivänä
minun kanssani metsään, niin minä näyttäisin sinulle jotakin. Katsos, siellä
metsässä on kokonaan toinen maailma kuin täällä kylässä. Siellä eletään,
syödään, juodaan ja puhutaankin ihan toisella lailla kuin täällä.» »Tuo on nyt taas niitä sinun satujasi», tyttö nauroi. »Eipä olekaan, vaan ihan totta! Lähde katsomaan, niin saat nähdä,
puhunko satuja. Meillä onkin nyt hyvää aikaa.» »Mitä sinä hupsuttelet [3]? Emmehän me nyt voi minnekään lähteä —
ja tuskin koskaan.» »Kyllä me voimme, ja ihan heti paikalla.» Hän otti naulasta huivin, jonka pani tytön päähän. »Nyt sinun on vain ajateltava, että on jo kulunut pari viikkoa ja sinun
suksesi ovat valmiit. Me olemme hiihtäneet pari kertaa tuolla niityllä, niin
että sinun kanssasi voi jo hiihtää ihmisten nähden [4]. Ja sitten me
lähdemme. Katsopas tuonne!» Tyttö yhtyi leikkiin. Hän siirtyi istumaan ikkunan luoja katsoi
hymyillen pihalle. »Juuri tuohon paikkaan minä olen pannut meidän molempien sukset
rinnakkain», jatkoi nuorukainen. »Ja nyt me nousemme suksille. Isä ja äiti
ja veljet katselevat ikkunasta lähtöä. Mitäs nyt, kun äiti koputtaa
ikkunalasiin? 'Älkää vain viekö sitä tyttöä kovin suuriin mäkiin!'varoittaa äiti. 'Ei se
kuitenkaan pysy pystyssä.' 'No ihan niihin kaikkein suurimpiin!' nauran minä, ja me lähdemme
liikkeelle. Ja hyvin sinä hiihdätkin, ei puhettakaan kaatumisesta [5]. Ja me
jatkamme matkaa ja nousemme ylös Kultasenmäen rinnettä — tunnethan
sinä sen, kun olet hakenut sieltä lehmiä. Ja siitä alkaakin jo hakkuualue. On aamu, aurinko on juuri noussut ja lumi kimaltelee tähtinä. 'Katsopas noita puita', sanon minä. 'Kauniita ja puhtaan valkoisia kuift
sinä, ja lumi kimaltelee kuin sinun silmäsi.' 'En minä olisi uskonut, että metsä voi olla näin ihana', vastaat sinä. 'Ei sitä uskokaan, kuka ei ole nähnyt', sanon minä. 'Ja katsopas tuota
suurta tietä tuolla alhaalla — sitä pitkin kaikki tukkikuormat lähtevät
metsästä. Ne tulevat sinne kymmeniltä pikku teiltä, niin että siellä voi
joskus kulkea parikymmentäkin kuormaa peräkkäin. Joku laulaa, joku
viheltää, toiset huutelevat tai juttelevat iloisesti, kun tukkikuormat kulkevat
kohti jokirantaa. Ja kuuletko tuolta alhaalta kirveiden kalketta [6]? Siellä näet mie hiä
työssään puita kaatamassa. Nyt mennään niiden luo — mutta laskekin mäki
hienosti, muista se! 'Päivää!' sanon minä, kun hiihdämme miesten luo. 'Päivää!' Miehet nostavat päätään ja tyhmimmät jäävät tuijottamaan
suu auki. 'Mikäs tyttö tuo on?' näkyy kaikkien silmistä. 'Se on vain yksi kaupunkilaisneiti, joka ei ole koskaan ennen nähnyt
maalaiselämää. Minä näytän sille näitä metsätöitä', minä selitän miehille. 'Oohoh, vai niin!' kuuluu miesten joukosta. 'Onpas hieno neiti!' 'Ja on ihan ruotsalainen, ei ymmärrä sanaakaan suomea — siksi se
seisoo noin kaukana.' Miehet katsovat sinuun ja tyhmimpien suut ovat entistäkin enemmän
auki. Sitten minä palaan sinun luoksesi. Mutta sinä kysyt jo ihan tosissasi,
että miksi minä tein semmoisen kepposen. Sehän on ihan hassua! Mutta minun on helppo vastata, että etkö itse nähnyt, millaista iloa se
tuotti miehille? Ne muistelevat kaiken ikänsä sitä ruotsalaista neitiä, joka
kävi heidän luonaan metsässä. Nyt sinun vain täytyy muistaa olla koko
päivän ruotsalaisena. Minä puhun sinulle vain ruotsia muiden kuullen [7], ja
kun sinä et ruotsia osaa, niin sinä vain hymyilet ja nyökkäät päätäsi ja puhut
silmilläsi, niin kaikki uskovat sinuun. Täällä ei ole ketään tämän kylän
miehiä hakkuu-töissä, niin ettei sinua kukaan tunne. 'Nyt miehet rupeavat päivälliselle — ja niin teemme mekin ja istumme
heidän nuotionsa ääreen', sanon minä. Sinä et oikein tahtoisi, mutta minä vakuutan, että kaikki käy hyvin,
kun sinä vain pidät suusi kiinni tai sanot vain 'tack, tack', se on kiitoksia,
kun minä tarjoan sinulle jotakin. 'Mutta mitäs se neiti täällä syö?' ihmettelevät miehet. 'No sitä samaa kuin muutkin', sanon minä. Miesten kasvot loistavat punaisina tulen lämmöstä. Kuka paistaa lihaa,
kuka kalaa [8]. Minäkin paistan meille lihaa ja panen sen leivän päälle. 'Behagas det, fröken? Se on: saako olla, hyvä neiti?' sanon minä ja
tarjoan. Sinä hymyilet ja nyökkäät kiitokseksi. Syönnin jälkeen me lepäämme tulen ääressä. Ja sitten me jo
lähdemmekin. Kotimatkalla sinä rupeat jo hiihtämään kilpaa minun
kanssani. 'Et ole ikinä ollut noin kaunis!' huudahdan minä, kun hiihdät siinä
rinnallani ja poskesi hehkuvat kuin punaiset ruusut. Ja me tulemme onnellisina ja reippaina kotiin — ja nyt me jo
olemmekin kotona ja istumme täällä sisällä.» »Kyllä sinä osaat!» virkkoi tyttö. »Ja kyllä se oli kaunista, kaunista ja
hauskaa!» »Siitä sinä näet miten reipasta tämä talvinen metsäelämä on», sanoi
nuorukainen. »Onko ihme, että minä olen aina hyvällä tuulella [9] kotiin
tullessani? Ja sitten täällä kotona — täällä minulla on kuin toinen metsä,
yhtä puhdas ja kaunis. Annansilmä — sanonko minä nyt kerran sinulle,
mikä sinä minulle olet?» »Kun vain sanot oikein todesti.» »Tietysti, kuinkas muuten. Kuulehan kun kerron. Minä olin kerran
kaupungissa taidenäyttelyssä, ja siellä oli paljon valkoisia mar-morikuvia. Ne olivat niin kauniita, että vaikka ne olivat alastomia, niiden edessä seisoi
rauhallisena ja puhtaana kuin Jumalan kasvojen edessä. Tiedätkö, sinä olet
ollut minulle kuin tuommoinen valkoinen marmorikuva, jonka kauneutta
minä katselen ja kiitän Jumalaa, joka on tehnyt sinut niin kauniiksi.» »Nyt sinä kuitenkin rupesit tekemään minusta pilaa», tyttö valitti. »Ei, ei se ole pilaa, anna minun puhua. Minä olen luonteeltani hyvin
kiihkeä, mutta kun katson sinua, kiihkeyteni sammuu. Sinä olet ollut
minulle kuin rauhoittava lääke kuumetta sairastavalle. Ja minä luulen, että
sinä olet parantanut minut kokonaan.» »Nyt minä en ymmärrä sinua ollenkaan. — Mutta oletko sinä ollut
todella onnellinen?» »Olen… todella onnellinen.» Hän veti tytön lähemmäksi ja suuteli häntä lempeästi. »Osaavatko kaikki suudella niin kuin sinä?» kysyi tyttö. »Kyllä kai — en minä voi tietää.» »Ei, ei, ei kukaan maailmassa ole niin kuin sinä!",book
"Ei kukaan katso, ei
kukaan puhu eikä kukaan voi suudellakaan niin kuin sinä. Tiedätkö mitä minä ajattelen, kun sinä suutelet?» »En — sano, sano!» »En minä sittenkään… minua hävettää.» »Häpeätkö sinä minua — sinä Annansilmä? Kerro nyt sinäkin minulle
jotain, kerrothan?» »Mutta sinä et saa nauraa, se on niin lapsellista. Minä… aina katselen
sinun kaulasuontasi, kuinka se sykkii. Ja minusta tuntuu niin kuin sinun
sielusi kulkisi sitä suonta pitkin minuun — ja se kulkee, minä tunnen sen!» »Nyt sinä sanoit niin kauniisti», sanoi nuorukainen, »ettet sinä ole
koskaan sanonut niin kaunista! Ei puhuta enää, katsellaan vain
toisiamme…»
3 hupsutella puhua hupsuja (asioita), hassutella
4 ihmisten nähden niin että ihmiset näkevät
5 ei puhettakaan kaatumisesta ei tule kysymykseenkään, että kaatuisit
6 kalke kirveen ääntä kuvaava sana
8 Koskenlaskija Kohisevan koski on kuuluisa koski. Se on ylpein ja vihaisin Nuoli-joen
monista koskista. Moision talo on kuuluisa talo. Sen isännät ovat aina olleet rikkaita,
jäykkiä ja yhtä ylpeitä kuin Kohiseva itse. Moision tytär on kuuluisa tyttö. Ei kukaan nuorukainen ole vielä
saanut hellää katsetta hänen kauniista silmistään. Kyllikki on Moision tytön
nimi. Kevään viimeinen tukkilaisryhmä oli saapunut Kohisevan kylään. Yöllä he olivat tulleet ja nyt tehneet ensimmäisen työpäivänsä. Oli ilta. Miehet olivat palaamassa asunnoilleen. Moision puutarhassa kasteli nuori
tyttö kukkia. Puutarhan ohi kulkevaa tietä astui nuorukainen. Hän huomasi
tytön ja katsoi häntä tavallista tarkemmin. »Se on nyt se», hän ajatteli, »josta on puhuttu niin paljon — se ylpeä!» »Se on nyt se, josta tytöt ovat puhuneet kaiken päivää», ajatteli tyttö,
»se, joka kuulemma [1] ei ole aivan tavallinen!» Hän kumartui ottamaan
uutta vettä. »Puhuttelenkohan 
minä 
häntä?» 
kysyi 
nuorukainen 
itseltään. »Onkohan hän niin rohkea, että uskaltaa puhutella?» tyttö ajatteli uteliaana. »Koettakoonpas vain!» Mutta nuorukainen astui ohi katsoen suoraan eteenpäin. »Vai niin!» Tyttö kaatoi suuren määrän vettä syrjään [2]. »Olipas se!» Hän katsoi nuorukaisen jälkeen. Tuntui melkein suuremmalta
loukkaukselta, että hän meni noin ohi, kuin jos olisi puhutellut. Seuraavana
iltana tyttö oli taaskin puutarhassa. Silloin nuorukainen pysähtyi. »Iltaa!» hän sanoi nostaen hattuaan enemmänkin ylpeästi kuin
kohteliaasti. »Iltaa!» Äänettömyys. »Teillä on kauniita ruusuja», kuului taas maantieltä. »Onhan niitä», tuli puutarhasta. »Ajattelin pyytää yhtä niistä muistoksi kulkijalle — ellei se ole liian
paljon pyydetty.» Tyttö suoristautui [3]. »Ei ole ollut tapana antaa kenellekään kukkia Moision aidan yli, jos
lieneekin sellainen tapa muualla.» »Ei ole minulla tapana pyytää kukkia joka aidan takaa», nuorukainen
vastasi ylpeästi. »Eikä ole minulla tapana kahdesti pyytää — jos lieneekin
sellainen tapa muualla. Hyvästi!» Tyttö hämmästyi. Tällaista hän ei sentään ollut odottanut! Nuorukainen astui muutamia askeleita, mutta pysähtyi sitten. »Sanoisin vielä jotakin», hän sanoi hiljaa. »Jos te, neiti, joskus
huomaatte pitäneenne ruusujanne liian suuressa arvossa, niin taittakaa se
pyydetty kukka ja pankaa rintaanne — merkiksi siitä että pidätte
kulkijaakin ihmisenä.» »Niin arvokkaita ne aina ovat», tyttö vastasi ja katsoi nuorukaista
suoraan silmiin, »että sen, joka toivoo niitä itselleen, täytyy uskaltaa
muutakin kuin pyytää kukkia — sillä sellaista uskaltaa kuka kulkija
tahansa.» He katselivat hetkisen toisiinsa silmää räpäyttämättä. »Pannaan mieleen [4]!» virkkoi nuorukainen sitten. »Hyvästi!» Tyttö katseli kauan hänen jälkeensä. »Ei se aivan tavallinen olekaan, siinä ne kyllä puhuivat totta», hän
ajatteli kumartuessaan jatkamaan työtään. Sunnuntain iltapäivällä oli Kohisevan silta täynnä uteliasta väkeä. Kaikki 
eivät 
edes 
mahtuneet 
sillalle, 
vaan 
rannallakin 
liikkui
ihmisjoukkoja. Oli kuultu kumma huhu: sunnuntaina kello neljän aikaan
iltapäivällä tapahtuu Kohisevalla koskenlaskukilpailu. »Mitä?» huudahtivat ihmiset, sillä kukaan ei ollut vielä laskenut
Kohisevaa tukilla. Mutta nyt se lasketaan, vakuutti huhu. Tällä kertaa oli kummassakin
tukkilaisryhmässä tavallista paremmat laskijat. Päälliköiden välillä oli lyöty
asiasta veto. Se, jonka mies häviää, tarjoaisi kahvit koko tukkilaisjoukolle. Koko kylä oli liikkeellä, oli väkeä naapurikylistäkin — niin kummana
pidettiin Kohisevan laskemista. Sillalla liikutaan, jutellaan, väitellään. »Mikä ne sai lyömään semmoista vetoa?» »Kuuluvat olleen humalassa», joku selittää. »No, sen saattoi arvata!» »Entäs laskijat, niistähän tässä on kysymys?» »Mikä lie [5] hullu se toinen, menee vaikka tuleen, jos joku yllyttää.» »Hullu sen täytyy ollakin.» »Mikä hullu se on, se on kuuluisa koskenlaskija!» joku väittää. »Taitaa sentään Kohiseva olla vielä kuuluisampi! Entäs se toinen?» »Ettekös te sitä tunne? Se on se Olavi — tuo tuolla.» »Tuoko, joka näyttää melkein herralta?» »Se!» »Mikäs mies se oikein on, eihän sillä ole tukkilaisten vaatteitakaan?» »Ota selvä jos saat, ei hänestä muutkaan tiedä sen enempää kuin mitä
päältä näkyy [6]. Kuuluu käyneen koulua ja osaavan kieliäkin, eikä
kuitenkaan ole muuta nimeä kuin Olavi.» »Onpa aika veijari [7] !» »Mutta sen minä sanon, että jos joku tuon kosken laskee, niin kyllä se
on hän, joka sen laskee!» Päälliköt, Falkki ja Väntti, seisovat keskellä siltaa. Mutta miksi
Moision isäntä nyt astuu heidän luokseen? »Kuulin, 
että 
tämä 
asia 
on 
saanut 
alkunsa 
päälliköiden
vedonlyönnistä» sanoo Moisio painokkaasti. »Ja neuvoisin, että peruutatte
sen. Minun muistini aikana tämä koski on jo tappanut viisi ihmistä, ja
minun mielestäni se riittää tämän kylän osalle.» »Moisio puhuu oikein!» huudetaan joka puolelta. Päälliköt kääntyvät toisiinsa ja alkavat keskustella hiljaa. »Olkoon menneeksi!» sanoo Väntti hetkisen kuluttua ja ojentaa
Falkille kätensä. »Me tässä kaikkien nähden peruutamme vetomme», Falkki selittää,
»ettei kenenkään tarvitse syyttää meitä. Toinen asia on, peruuttavatko
laskijat sen vuoksi kilpailunsa — se on nyt heidän asiansa.» Kaikkien silmät kääntyivät kilpailijoihin, jotka seisoivat vastakkain,
kumpikin omien kannattajiensa keskellä. »Tämä poika ei pelkää, tämä poika kyllä laskee!» huutaa toinen
kilpailijoista, jolla on punainen takki. »Peruuttakaa te!» sanoo Moisio Olaville. »Tiedättehän itsekin, ettei
tästä koskesta ole kukaan ennen uskaltanut laskea, eikä pidä uskaltaakaan.» Olavi katselee koskea. »Te puhutte oikein», hän sanoo vihdoin. »Mutta asia on nyt niin, että
tänään uskalletaan sellaista, jota ei kuka tahansa uskalla. Siksi tätä ei voi
peruuttaa», hän jatkaa niin selvällä ja korkealla äänellä, että sen kuulee
jokainen, joka seisoo sillalla. Moisio ei puhu enempää. »Kumpi laskee ensiksi?» kysyy Falkki. »Kyllä minä olen ajatellut, että minä laskisin», sanoo punatak-kinen. »Sopii hyvin minun puolestani!» virkkaa Olavi. »Pankaa edes muutamia miehiä rannalle vahtiin varmuuden vuoksi!»
sanoo Moisio päällikölle. »Ei minun takiani!» huutaa punatakkinen ylpeästi. »Ellei tämä kaveri
tarvitse onkimiehiä [8]?» »No minun takiani sitten!» sanoo Olavi lyhyesti. »Hyvä se on joka
tapauksessa.» Vahtimiehet seisovat jo rannalla, kilpailijat menevät lähtöpaikalle
sillan yläpuolelle. Olavi katsoo ohi mennessään sillalla seisoviin tyttöihin. Eräs heistä on aivan kalpea ja painaa katseensa alas. »Lasketaan pari tukkia, niin nähdään, missä on salakiviä», Olavi
ehdottaa. »Tai hankitaan kartta, jossa kivet ovat merkittyinä — laskemme sitten
oikein kartan mukaan!» pilkkaa punatakkinen. Punatakkisen kannattajat nauravat, kaikki katsovat Olaviin. Hän ei
sano mitään, puree vain huultaan ja kääntyy katselemaan koskea. Punatakkinen ottaa keksinsä ja valitsee laskupuun — paksuhkon [9],
lyhyehkön, kevyesti uivan tukin. »Hei vain!» Punatakkinen hyppää tukilleen. »On siinä poika!» huudetaan sillalta. Vihainen virta vetää jo tukkia ja vesi kastelee miehen saappaat. Mutta
hän seisoo reippaana tukillaan. Vauhti kiihtyy — sillalla kukaan tuskin hengittää. Voimakas aalto lyö tukin takapäähän, kevyt tukki heilahtaa sivulle,
laskijakin heilahtaa, mutta seisoo pian taas varmana paikallaan. »Tral-lala-lalla!» Punatakkinen ottaa tukillaan pari tanssiaskelta. »Ei se poika pelkää!» huudetaan sillalta. Samassa tukki törmää salakiveen. Kiireisiä juoksuaskeleita… Keksi
lyö veteen… Mies kohoaa jälleen suoraksi, tukki kiitää jo eteenpäin kiven
ohi. »Se ei enää ollut leikkiä!» »Siinä oli kaatuminen lähellä!» Uusi törmäys, tukin etupää heilahtaa oikealle. »Perkele!» kuuluu
koskesta — punainen takki katoaa kuohuihin. Sillalla ihmiset liikkuvat hätääntyneinä, rannalla istujat nousevat. Punainen takki nousee kuohuista esiin. Voimakkaasti uiden laskija
pääsee rantaan. Kiroten mies istahtaa rannalle ja kaataa veden saappaistaan, rientää
sitten juoksujalkaa rantaa ylöspäin. Hattu on jäänyt koskeen. »Eikö nyt olisi aika lopettaa?» ehdotetaan sillalta. »Taitaisi jo karttakin olla tarpeen», joku virkkaa puoliääneen. »Kun ei ole hattua, niin ei tarvita takkiakaan!» Punainen takki lentää
rannalle, sininen paita yllään laskija lähtee uudella tukilla kohti koskea. Tukki kiitää eteenpäin, ohittaa onnellisesti ensimmäisen salaki-ven,
vaikka laskija horjuukin hetkisen. »Ahaa, ahaa! Katsopas vain! Se taitaa lopultakin laskea!» Tukki kiitää… Toinen kivi lähenee, mies kyykistyy. Ankara törmäys,
räsähdys [10], keksi poikki — sininen paita katoaa kuohuihin. »Niin siinä kävi! Pääseeköhän se nytkin rantaan?» »Ei pääse, on aivan keskellä virtaa!» Mutta nyt sininen paita kiitää suoraan kohti sitä paikkaa, jossa miehet
ovat rannalla vahdissa… Toinen saa hänestä kiinni keksillään, toinen tarttuu
äkkiä häntä niskaan, ja he vetävät hänet maihin. Miehen polvesta juoksee
punainen veri. »Ei laske, ei laske ihminen sitä koskea!» mies huutaa särkyneellä
äänellä. Sillalla puhellaan, odotetaan. Kalpea tyttö puhuu jotakin vanhahkolle
miehelle — hiljaa, mutta kiihkeästi. »Minä vielä kerran pyytäisin, että se lopetettaisiin tähän», sanoo
Moisio Olaviin kääntyen. »Näittehän, miten toverillenne kävi.» »Kyllä minä sen näin, mutta minun täytyy nyt laskea!» vastaa
nuorukainen äänellä, joka on luja kuin teräs ja saa kummallisella tavalla
ihmiset luottamaan häneen. Olavi lähtee. Hän valitsee laskupuun — pitkähkön, keskipaksun ja
syvällä uivan. »Ihan erilaisen hevosen se valitsi!» »Erilainen taitaa ajajakin olla!» Nuorukainen lähenee jo siltaa — sanaa sanomatta, suoraan koskeen
katsellen. Sillan luona hän kohottaa silmänsä ja näkee kalpean tytön. Silmät hymyilevät ja pää nyökkää hiukan kuin tervehdykseksi. »Onneksi olkoon!» huutavat katsojat. Tukki kiitää syvällä uiden — laskija seisoo sillä kuin lattialla. »Näettekö? Kyllä se tiesi, millainen puu kestää koskessa!» »Mutta mitä se meinaa [11], kun ei aio kiertää kiveä?» Laskijan vartalo jännittyy, silmä etsii salakiveä, polvet notkistuvat. Törmäys, hyppy ilmaan — ja nuorukainen putoaa takaisin raskaalle
tukilleen — kuin lattialle, ja seisoo kuin lattialla. »Sillä lailla! Ei ole sellaista nähty!» Taas eteenpäin. Nuorukainen käyttää voimakkaasti keksiään — ja
tukki ohittaa koskematta saman kiven, joka kaatoi sinipaitaisen. »Laskee kuin poika!» Vauhti kiihtyy. Taas ylävartalo jännittyy, polvet notkistuvat syvään. Törmäys kuuluu sillalle saakka, laskija hyppää vielä korkeammalle
kuin äsken. Juoksuaskeleita eteenpäin… tanssiaskeleita taaksepäin — taas
tukki kiitää keskellä kuohuja. »Eipä ole ennen nähty sellaista tanssimestaria!» »Mutta Mällinkallio! Saa nähdä kuinka siinä käy!» Mällinkallio odottaa siinä, missä koski alkaa kaartua. Tukki kiitää suoraan kallioseinää kohti. Hyppy oikealle, suoraan
kuohuihin. Tukki törmää kallioon, kääntyy törmäyksen vaikutuksesta
ulospäin, laskija putoaa suoraan sen selkään ja kiitää eteenpäin. »On siinä mies!» »Jo nyt Kohiseva laskettiin!» Sillalla aletaan hurrata. Olavi astuu reippain askelin rannalle, mutta kasvot ovat aivan
verettömät. Ensimmäinen, minkä hän näkee, on kalpea, alas katsova tyttö. Nuorukainen lähestyy. Tytön katse kohoaa ja poskille nousee puna. Nuorukainen hymyilee ja kohottaa ohi mennessään iloisesti hattuaan. Sitten joukko jo tervehtii häntä riemuiten. »Kohisevan laskija! Terve, terve! Kaikkien laskijoiden kuningas!» »Taisit jo saada uuden nimenkin», sanoo Falkki. »Koskenlaskijaksi
sinut nyt on nimitetty. Ja nyt mennään juomaan ne kahvit. Kyllä ne nyt
kannattaa juoda vaikka kahdesti [12]!» Kun Olavi palasi asunnolleen sinä iltana, häntä odotti Moision aidalle
jätetty punainen ruusu. 9. Laulu tulipunaisesta kukasta »Miksi sinä olet niin surullinen tänä iltana, Olavi?» kysyi tyttö
katsellen häntä lämpimästi silmiin. »Miksi minä olen surullinen?» sanoi nuorukainen kuin itsekseen. »En
tiedä sitä oikein itsekään!» »Jos minulla olisi suruja ja minulla olisi ystävä, niin minä kertoisin
hänelle.» »Ja tekisit sen ystävänkin surulliseksi — koska hän ei kuitenkaan
ymmärrä.» »Ehkä hän ainakin koettaisi ymmärtää.» Mutta nuorukainen tuskin kuuli, mitä tyttö sanoi. Hän katseli
ajatuksissaan eteensä. »Elämä on niin kummallista», hän sanoi. »Ensin pitää jostakin, ja
sitten tuntuu yhtäkkiä kuin se ei olisikaan mitään.» Tyttö katsoi häneen kysyvästi. »Esimerkiksi tämä minun elämäni! Se on ollut minusta tähän saakka
kuin kaunista satua, mutta nyt…» »Mutta nyt…?» »Nyt minä en tiedä, onko se oikeastaan mitään. Kylästä kylään,
koskelta koskelle, sadusta satuun…» »Mutta miksi sinä kuljet sillä lailla?» kysyi tyttö hiljaa, vähän arasti. »Sitä minä olen usein ihmetellyt.» »Ja minä itse ihmettelen miksi minun täytyy kulkea, ja kuitenkin
minun täytyy!» »Täytyykö sinun? Etkö sinä voisi olla kotonasi? Elävätkö vanhempasi
vielä — sinä et ole puhunut heistä mitään?» »Kyllä, kyllä he elävät.» »Jos olisit heidän luonaan…?» »Minä en voi, he eivät voi kiinnittää [1]minua.» »Etkö sinä pidä vanhemmistasi -?» Nuorukainen oli hetken vaiti. »Kyllä minä pidän, niin kuin paljosta muustakin. Mutta minua ei
kiinnitä mikään!» Hän tunsi, että hänen sisässään alkoi kuohua jokin, jota hän oli siellä
kauan pidättänyt. »Ja minä toivoisin…» hän jatkoi kiivaasti, mutta keskeytti. »Mitä sinä toivoisit…?» »Se koskee sinua, Kyllikki!» »Sano vain, kyllä minä voin sen kuulla.» »Minä toivoisin, että me eroaisimme vihamiehinä!» »Vihamiehinä -?» »Niin. Me tapasimmekin miltei vihamiehinä, ja jos ero olisi
samanlainen, niin se olisi parempi.» »Miksi?» »Siksi — sanonko minä suoraan?» »Sitä minä toivoisin.» »Siksi», sanoi nuorukainen katsoen häntä kylmästi silmiin, »että sinä
et ole ollut sellainen, kuin minä odotin ja toivoin! Minä olin ylpeä ja
onnellinen, kun voitin sinun ystävyytesi. Mutta minä luulin samalla
voittavani jotakin muutakin — ja että se muu olisi lämmintä, suurta ja
kokonaista.» Tyttö ei vastannut heti. »Oletko sinä itse ollut lämmin ja kokonainen?» hän kysyi vihdoin. »En! Minä olisin voinut ja tahtonut olla, mutta sinä olet estänyt. Me
olemme nyt olleet toisillemme jotakin emmekä kuitenkaan mitään — minä
olen tuskin uskaltanut ottaa sinua kädestä.» »Mitä muuta sinun sitten olisi pitänyt -?» »Mitä olisi pitänyt? Omistaa sinut kokonaan! Kaikki, tai ei mitään!» Tyttö oli vaiti. »Saanko minäkin sanoa sinulle jotakin?» hän kysyi sitten hiljaa. »Sano vain!» »Omistaa minut kokonaan…? Tänään omistaa ja huomenna lähteä —
ja ehkä sitten joskus muistella, että olet kerran minutkin omistanut!» Nuorukainen ei sanonut mitään. »Ehkä sinäkään et ole ollut sellainen kuin minä odotin», jatkoi tyttö
tyynesti. »Jos sinä olisit ollut sellainen, niin sinä…» »Mitä sitten?» huusi nuorukainen. »Niin sinä et… puhuisi minulle niin kuin sinä nyt puhut», vastasi tyttö. »Ja ehkä sinä olet minulle vihainen vain siksi… että sinä et voi saada
enempää kuin mitä sinä voit itse ottaa!» Nuorukainen katsoi häntä hämmästyneenä. »Ja ehkä sinä», tyttö jatkoi hyvin hiljaa, »et voi ottaa enempää kuin
mitä voit — pitää?» Nuorukainen katsoi häntä kuin olisi kuullut jotakin uutta, jota täytyi
miettiä. »Sinun pitäisi tietää, minkä vuoksi minä en voi», hän sanoi vihdoin. »Kyllä minä sen tiedänkin», tyttö vastasi. »Sinä et tahdo!» He katsoivat toisiaan silmää räpäyttämättä. »Ja jos minä tahtoisin», sanoi nuorukainen kiivaasti, tarttuen hänen
käteensä, »uskaltaisinko minä…?» »Jokaisen täytyy itse tietää, mitä uskaltaa… Mutta jos sinä olet varma
itsestäsi, niin minä olen kyllä myös varma itsestäni.» Nuorukainen katsoi tyttöä ihmetellen ja ihaillen. »Kuinka kummallinen tyttö sinä olet, Kyllikki! Nyt vasta minä alan
ymmärtää sinua. Sinä et ole ollut semmoinen kuin minä toivoin, mutta sinä
olet enemmän kuin minä toivoin… Minä tiedän mitä tämä on sinulle
maksanut, enkä minä sitä koskaan unohda.» Mutta sitten hän tuli taas surulliseksi. »Niin, kyllä minä nyt tiedän sinut», hän sanoi. »Mutta kun minä en
tiedä itseäni!» »Kyllä sinä sen tiedon vielä saat», sanoi tyttö hellästi. »Kun olisi edes muutamia päiviä enemmän aikaa…» Hän mietti hetkisen. »Me lähdemme huomenna iltapäivällä. Jos minä sitä ennen saan sen
tiedon, niin minä käyn ennen lähtöäni tapaamassa isääsi. Mutta minä käyn
aivan viime hetkellä, sillä jos minulle käy siellä niin kuin minä pelkään,
niin minä en voi viipyä täällä enää hetkeäkään kauemmin.» Oli sunnuntai-iltapäivä. Tukkilaiset tekivät lähtöä [2]. Kylän nuoriso ja joukko vanhempiakin ihmisiä oli kerääntynyt
rannalle kosken alapuolelle katsomaan lähtijöitä. Rannassa, katselijoiden kohdalla, oli yksinäinen tukkija sen vieressä
keksi. »Se on Koskenlaskijan», selitti joku. »Hänellä oli vielä asiaa kylään.» »No sitten saamme nähdä hänet vielä kerran!» »Niinpä niin… Tuolta
hän jo tuleekin!» Nuorukainen tuli kuin myrskytuuli rinnettä alas. Eräs tyttö
kalpeni. Hän näki askelista, miten asia oli päättynyt. Nuorukainen lähestyi. Hänen kasvonsa olivat lumivalkoiset. Hän astui joukon ohi hattuaan
nostaen, mutta ihmisiin katsomatta. Nuorukainen tarttui keksiinsä, työnsi tukin veteen ja hyppäsi sen
selkään. Sitten hän kääntyi ympäri, katsoen rannalla seisovaan joukkoon,
etsi ja tapasi kalpeat kasvot. »Hyvästi!» hän huusi hattuaan heilauttaen. »Hyvästi, hyvästi! Tervetuloa takaisin, Koskenlaskija!» Nuorukainen seisoi
yhä rantaan päin kääntyneenä ja meloi hiljaa kauemmas, kasvot yhä
valkoisina kuin lumi. »Ne rahat, jotka vaskesta [3] valetaan [4],
ne annetaän vaivaisille [5]. Tytölleni olisin kelvannut,
vaan en kelvannut vanhemmille!» »Mitä sille on tapahtunut — ei se ole ikinä tuolla lailla laulanut!» »Ole
vaiti ja kuuntele!» Nuorukainen jatkoi taas, mutta toisella sävelellä:
»Kosken rannalla kotini seisoo
ja vaahto se seinään lyöpi [6]. Maailman koskissa jalkani kastuu,
sen tyrskyt ne kasvoille lyöpi.» Kuulijat katsoivat hämmästyneinä toisiaan: se laulaa itsestään! »Eikä se ollut kevätpäivä,
kun minä tänne synnyin,
vaan se oli synkeä syksypäivä,
kun minä kulkija synnyin. Äitini itki ja kukkia katsoi,
kun mua kuopusta [7]kantoi. Tulipunakukkaa äitini katsoi,
kun mulle rintaa antoi [8].» Nuorukainen oli nyt keskellä lahtea ja meloi yhä hiljalleen. Rannalla
kaikki odottivat liikahtamatta. »Se kukka mun tielläni punotti [9],
se oli niin kaunis ja suuri. Sen riemuin rintaani painalsin1
vaan siin' oli murheen juuri. Sen kukan tähden kotoa läksin [11]
ja isä se polki jalkaa,
ja äiti itki ikkunan luona:
nyt sinun surusi alkaa!» Joku tyttö kuivasi kyyneleen silmästään. Kukaan kuulijoista ei jäänyt
kylmäksi. »Se on se tulipunakukka,
tulipuna-, tulipunakukka! Sinä sen kukan kyllä tunnet,
sinä tyttö, tyttö-rukka!» Hän heilautti hattuaan ja kääntyi joelle päin, alkaen nopeasti soutaa Rannalla hatut heiluivat vielä kauan, mutta nuorukainen ei enää katsonut
taakseen. 1 vkiinnittää pitää paikallaan
2 tehdä lähtöä olla lähdössä, valmistautua lähtemään
3 vaski kupari
4 valetaan inf. valaa
5 vaivainen vanh. köyhä
6 lyöpi vanh. lyö
7 kuopus nuorin lapsi
8 antaa lapselle rintaa imettää lasta
9 punotti punoitti
10senriemuin rintaani painalsin painoin sen riemuiten rintaani vasten
11 läksin lähdin
10. Tuhlaajapoika [1]
Matkamies kulki maantietä pitkin. Matkamies saapui mäelle, josta tie laskeutui laaksoon. Siinä hän
pysähtyi. Hänen edessään oli pieni laaksomaisema. Ympärillä vihreät metsät,
keskellä peltoja, niittyjä ja taloja, pieni joki ja silta, koski ja sen molemmilla
rannoilla mylly. Kaikki toi mieleen muistoja ja tapahtumia, jotka olivat
unohtuneet aikoja sitten. Kaikki näytti olevan niin kuin ennenkin. Myllyt katselivat toisiaan
kumpikin rannaltaan, kuten ne aina olivat katselleet. Mutta ne eivät olleetkaan entiset puusta rakennetut myllyt, vaan uudet,
komeat, kiviseinäiset. Oliko mikään muukaan enää samoin kuin ennen, vaikka se ulospäin
näytti samalta? Mitä kaikkea olikaan voinut tapahtua tuossa pienessä
kylässä näiden vuosien aikana? Matkamies kävi levottomaksi. Hitaasti hän lähti laskeutumaan
laaksoon, ja mitä lähemmäs kylää hän tuli, sitä levottomammaksi hän tunsi
itsensä. Tie kaartui. Mutkan takaa kilisi kello ja näkyi joukko ruohoa syöviä
lampaita, ja niiden kohdalla istui aidalla lammaspoika [2]. Matkamiehen mieli ilostui — ainakin lampaat ja lammaspoika olivat
kuten ennenkin. »No päivää!» hän tervehti poikaa kuin vanhaa tuttavaa. »Kenenkäs
poikia sinä olet?» »Minä olen sen Tiinan poika», kuului aidalta reipas vastaus. »Vai niin, vai niin. No, mitäs tänne teidän kylään kuuluu? Katsos,
minäkin olen liikkunut täällä joskus ennen ja tunnen näitä paikkoja», puheli
matkamies, istuutuen tienvierelle. »Jaa mitäkö kuuluu?» sanoi lammaspoika ja laskeutui aidalta alas. »Jokos olette kuullut että Mattilan hevonen sai näyttelyssä ensimmäisen
palkinnon?» »En ole!» vastasi vieras hymyillen. »Vai ihan ensimmäisen? Entäs
muuta?» »Niin, mitäs sitä onkaan… Niin, Tiensuun Maija on mennyt naimisiin,
ja niille laitetaan nyt taloa — tuonne kalliolle, näettekös?» »Kyllähän minä näen. Kaunis talo näyttää tulevankin…» »Niin, ja Niemelläkin oli häät, sen Annikin. Se meni nyt vasta
naimisiin — vaikka kyllä siellä on käynyt paljon kosijoita, joka vuosi…» »Vai niin.» Matkamiehestä tuntui kuin joku olisi iskenyt häntä rintaan,
ja hänelle tuli kiire ja hätä tietää jotain muutakin. »Entäs Koskelassa?» hän kysyi. »Koskelassako? Siellä kuoli vanha isäntä jo keväällä, ja…» »Kuoli -'?» Niin kuin olisi vielä kovemmin isketty rintaan. »Niin, ja vietiin hautaan kahdella hevosella, ja arkku oli ihan täynnä
hopeatähtiä — niin kuin taivas… Olikos se tuttu?» kysyi poika, katsellen
ihmeissään [3] matkamiehen kasvoja. »Oli…» »Ja emännänkin asiat ovat huonosti», innostui poika jatkamaan. »Kuolemantaudissa sekin makaa. Niin ettei siellä nyt ole isäntää eikä
emäntää. ..»
Matkamies halusi nousta, mutta ei voinut. »Sanovat että Koskelan poika on jossain poissa, se josta olisi pitänyt
tulla isäntä… eikä ole tullut kotiin.» Matkamies nousija lähti eteenpäin. »Hyvästi nyt vain, poika!» »Hyvästi!» Ja hämmästynyt lammaspoika jäi katselemaan miten vieras
hitaasti ja raskain askelin jatkoi kulkuaan. Vanhan naisen silmät alkoivat loistaa kuin hän olisi nähnyt ihmeen. Hän kohotti päätään, suu avautui ja huulet liikkuivat, mutta ääntä ei
kuulunut — vain laiha, vapiseva käsi ojentui sitä kohti, joka seisoi ovella. Ja se, joka seisoi, lähti liikkeelle ja saapui vuoteen viereen. Ja vanha
nainen ja väsynyt mies tarttuivat toistensa käsiin ja katsoivat toisiaan
silmiin, voimatta sanoa sanaakaan. »Sinä tulit», sanoi vihdoin vanha nainen. »Minä tiesin, että sinä kerran
tulisit…» Sitten hänen silmiinsä kohosi kysymys. »No, poikani…?» hän sanoi hiljaa. Mutta poika ei voinut vastata. »Katsotko minua silmiin, Olavi?» Ja se, joka istui vuoteen vieressä, nosti suuret, tummat silmänsä, joissa
kuvastui väsymys ja tuska — nosti, mutta laski ne taas pian. Hymy katosi vanhuksen kasvoilta. Hän katseli pitkään ja tutki-vasti —
terävää leukaa, laihoja poskia, väsyneitä silmänaluksia [4].. kaikkea. »Ehkä se kaikki on ollut tarpeen», hän sanoi hetken kuluttua — ei niin
kuin pojalle, vaan niin kuin keskustellen jonkun kolmannen kanssa. »Ja kun
hän oli tuhlannut kaiken tavaransa, niin hän sanoi: minä nousen ja…[5]» Ääni katkesi. Silloin Olavin sisässä tuntui sulavan se jäinen kylmyys, joka siihen
saakka oli pitänyt häntä pystyssä. Hän putosi polvilleen vuoteen viereen ja
painoi itkien kasvonsa sairaan peitteeseen. 1 tuhlaajapoika Uudessa testamentissa poika, joka tuhlasi kaiken
omaisuutensa ja palasi kotiin pyytämään isältään anteeksi (Luukkaan
evankeliumi 15:11-32)
2 lammaspoika lammaspaimen
3 ihmeissään ihmetellen
4 silmänalus silmän alla oleva alue
5 minä nousen ja… tuhlaajapojan sanat raamatusta («minä nousen ja
menen isäni luo»)
11. Oma tupa
Hautajaiset olivat ohitse. Veljekset istuivat vakavina ja vähäpuheisina kamarin ikkunan luona. »Ja sinä otat nyt talon ja rupeat isännäksi, ja hankit tietysti
emännänkin, ja alat hoitaa taloa, niin kuin sitä on meidän suvussamme
hoidettu polvesta polveen», sanoi Olavi. »Mitä sinä tarkoitat?» kysyi vanhempi veli. »Sitä mitä sanoinkin, että sinusta tulee nyt Koskelan isäntä.» »Mutta sinuahan siihen on aina ajateltu. Kyllähän minä osaan tehdä
työtä, mutta johtaminen…» »Siihen sinä pian totut», sanoi Olavi vakuuttavasti. »Hm» sanoi vanhempi veli ja jäi hetkeksi miettimään. »Mitäs sinä
sitten itsestäsi meinaat?» »Jäädä tänne itsekin ja ruveta rakentamaan omaa mökkiä — ja ehkä
raivaamaan omia peltojakin.» »Mökkiä…?» ihmetteli vanhempi veli. »Niin. Katsopas veljeni… Jokaisella on oma tiensä elämässä, ja
minusta on nyt. tullut sellainen, että minä en osaa elää ennen rakennetussa
paikassa. Minun täytyy aloittaa kaikki alusta ja rakentaa itse — ja jos minä
pystyn aloittamaan ja rakentamaan, niin minä pystyn elämäänkin.» Veli katseli häntä hämmästynein silmin, niin kuin olisi kuullut vierasta
kieltä. »Hm. — En minä sinun asioitasi tiedä, enkä tahdo tietääkään», hän
sanoi hetken kuluttua. »Tiedän vain, että on tehtävä niin kuin sinä sanot. Jos
sinä uskot, että minä pystyn hoitamaan Koskelaa… Mutta minkä hinnan
talosta sovimme?» »Ei mitään hintaa! Minä pyydän itselleni vain Isonsuon ja sen
viereisen metsän.» »Vai niin sinä olet ajatellut! Isostasuosta tulee hyvää peltoa, olen minä
sitä katsellut, mutta kyllä siihen tarvitaan paljon työtä. Talon hevosia saat
tietysti avuksi.» »Sovitaan sitten sillä lailla.» Olavi kääntyi maantieltä pienelle metsätielle, kirves olallaan [1]. Oli syysaamu. Yö oli ollut kylmä, ja aamu oli niin raikas ja kevyt, että
se ikään kuin kohotti ihmisen ilmaan. »Tästä päivästä se kaikki riippuu», Olavi ajatteli. »Se on kuin koe. Jos
sen kestän, niin tieni on selvä. Mutta jos minun vaellus-vuoteni ovat vieneet
minulta voiman ja tarmon, niin silloin minä en todellakaan tiedä, minne
mennä.» Hänen määräpaikkansa oli mäenrinne, jossa kasvoi pitkiä, komeita
kuusia ja mäntyjä. Hän heitti takkinsa maahan, katsomatta mihin, ja hatun
samaa tietä. Vilkaisi kerran ylös puuhun, kirves kohosi ja iski puun kylkeen
— hänen ensimmäisen tervehdyksensä tutulle kotimetsälle kuuden vuoden
kuluttua. Ja kaiku vastasi — kolminkertainen kaiku. Olavista tuntui kuin hän olisi ollut tulta täynnä, tulta, joka vain kiihtyi
siirtyessään hänestä ulos kirveeniskuina. Hän päätti katkaista oksan aina
yhdellä lyönnillä, olipa se suuri tai pieni. Ja katkaisi, ja innostui yhä
enemmän, iski kaikkien niiden vuosien edestä [2], joina ei ollut kirvestä
heiluttanut. Kun päivällisaika tuli, oli hänen ympärillään jo kokonainen pieni
aukeama täynnä hirsiä. »Tuota minä ajattelen talon alushirreksi… Pitäisi siitä tulla! Tuo lyhyt
puu kelpaa [3] ikkunoiden väliin… Kaksi huonetta vain, tupa ja kamari,
mutta suuria molemmat…» Taas alkoi kirves heilua. Ja siinä päivä kului iltaan niin nopeasti, että
Olavi aivan hämmästyi, kun huomasi, että alkoi tulla hämärä. Hän laski kaatamansa puut — niitä oli nelisenkymmentä [4] — ja
hymyili. »Kyllä minä ainakin huomenna tulen», ajatteli Olavi reippain mielin. »Ja jos sinä tulet huomenna, niin sinä tulet aina», vastasi metsä. 1 olallaan nom. olka olkapää
2 (kaikkien niiden vuosien) edestä asemesta, sijasta; korvaukseksi
kaikista niistä vuosista
3 kelpaa inf. kelvata
4 nelisenkymmentä noin 40
12. Yhtyviä polkuja
Kyllikki! Sinä varmaan hämmästyt saadessasi minulta kirjeen näin monen
vuoden kuluttua. En edes tiedä, oletko vielä entinen Kyllikki vai
mahdollisesti jo joku Se-ja-Se, jota en tunne. Olen ollut liian ylpeä
tiedustellakseni Sinusta keneltäkään muulta kuin itseltäsi. Ja sitten asiaan! En ole päässyt Sinusta koskaan aivan irti, en vaikka
olisin kuinka tahtonut. Olen koettanut unohtaa Sinut, mutta Sinä olet
kulkenut mukanani kylästä kylään ja vuodesta vuoteen, ja nyt viime aikoina
kuvasi on ollut lakkaamatta silmieni edessä. Minä olen nyt laskenut koskeni ja kulkenut kulkuni [1] ja asettunut
asumaan kotikylääni. Olin väsynyt ja rikkinäinen, kun palasin kotiin —
nähdäkseni viimeisen kerran äitini ja saattaakseni hänet hautaan. En ole
paljoa parempi nytkään, mutta jonkin verran sentään. Tunnen toivoa
sisässäni, ja se on jotain sekin! Rakennan parhaillaan itselleni mökkiä, ja minulla on muitakin
suunnitelmia. Yhtä kuitenkin kaipaan [2], päivä päivältä yhä enemmän —
ystävää ja toveria, jota voisin kunnioittaa, johon voisin täydellisesti luottaa,
ei toveria jakamaan onnea, vaan kärsimään ja tekemään työtä kanssani. Siksi kysyn: jos kätesi on vapaa, uskaltaisitko vielä ojentaa sen
minulle? Uskaltaisiko Moision tytär lähteä mökkiläisen vaimoksi? Muuta
en voi enkä tahdo Sinulle tarjota. Jos sen uskallat, silloin minäkin luulisin
uskaltavani mitä tahansa. Vieläkö isäsi elää? Ja onko hän yhä samaa mieltä kuin ennenkin? Mutta sehän ei merkitse mitään tässä asiassa. Jos me olemme yksimielisiä,
niin Sinulla saa olla vaikka kymmenen isää! Kuulemiin, Kyllikki! Tiedät että odotan kirjettäsi jännittyneenä —
sehän voi tuoda mitä tahansa. Mutta tiedän, että miten asiat muuten ovatkin,
se tuo suoran ja vilpittömän vastauksen. Olavi. Olavi! Sinun kirjeesi on tavannut entisen Kyllikin, ja minä olen tavannut
Sinut kirjeessäsi jokseenkin sellaisena kuin saatoin odottaa. Olet ylpeä kuten ennenkin, vaikkakin vähän toisella tavalla. Kyllä minä uskallan! Minun ei ole edes tarvinnut sitä enää ajatella,
sillä minä olen kerran ajatellut täinän asian ja cehnyt päätökseni ja minä
pysyn sille uskollisena. En häpeä kertoa Sinulle, etten ole Sinusta aivan niin
tietämätön kuin luulet. Olen seurannut askeleitasi siihen saakka kunnes
lähdit kotiisi. Sanon tämän Sinulle siksi, että tietäisit, että olen täysin
selvillä siitä, mikä minua Sinun kanssasi odottaa. Olen näinä vuosina usein ajatellut, onko minun elämälläni mitään
tarkoitusta ja miksi kohtalo kerran niin kummallisesti toi meidät yhteen. Ja
olen tullut siihen tulokseen, että jos minun elämälläni on jokin tarkoitus, sen
täytyy liittyä Sinuun ja että Sinä tulet vielä luokseni vaikka vuorien takaa. Ja Sinä tulit, ja tulit huulillasi juuri se sana, jota minä olen monta vuotta
odottanut: että minä olisin Sinulle tarpeellinen! Sen kuullessani en enää
epäile, vaan vastaan: olen valmis! Sinun
Kyllikkisi. Jk. [3] Isä on entisellään, mutta siitä asiasta Sinä olet sanonut
minunkin ajatukseni. 1 olen kulkenut kulkuni olen kulkenut kylliksi, olen lopettanut
kulkemisen
2 kaipaan inf. kaivata olla vailla, tarvita 3 Jk. (= jälkikirjoitus} P.S.
13. Kosinta
Olavi astui Moision portaita ylös. Hän tunsi itsensä jännittyneeksi, mutta samalla niin voimakkaaksi, että
voisi ottaa vastaan mitä tahansa. Hän avasi oven ja astui sisään. Huoneessa oli kaksi ihmistä, ankaran näköinen vanha mies ja nuori
nainen. »Päivää!» tervehti Olavi kunniottavasti. Kukaan ei vastannut. »Päivää!» kuului vihdoin lyhyesti ja kuivasti. Ja sitten tuli kuin
kirveellä iskien:
»Kun me erosimme, niin minä pyysin, ettette enää ikinä ilmestyisi
minun silmieni eteen — onko teillä jotakin asiaa?» »On», vastasi Olavi tyynesti. »Meidän ensi tapaamisemme ei ollut
sellainen, kuin sen olisi pitänyt olla. Minä pyydän sitä anteeksi ja pyydän
nyt uudelleen tyttärenne kättä.» »Tukkijätkä [1] !» Ukon ääni vapisi vihasta. »Ulos!» Olavi puri huultaan, katsoi ukkoon ja puhui:
»Te ajoitte minut kerran ulos ja minä menin, mutta nyt en astu
askeltakaan, ennen kuin asiamme on selvä! Ja kun minä menen, minä en
mene yksin, vaan vaadin mukaani, mitä minulle kuuluu!» Ukon kädet olivat puristuneet nyrkkiin, hän lähti kiivain askelin Olavia
kohti. »Isä!» Kalpea tyttö astui nopeasti eteenpäin, rientääkseen noiden
kahden väliin. »Isä… minä — minä kuulun hänelle!» Isä pysähtyi, kääntyi ja katsoi tyttäreensä. »Sinä -?» hän huudahti hämmästyneenä ja ivallisesti. »Vai kuulut sinä
hänelle? Ehkä olet juuri häntä odottanut nämä vuodet, jolloin minä en ole
saanut sinua ottamaan ketään toista?» »Niin olen», kuului rauhallinen vastaus. »Ja minä olen päättänyt ruveta
hänen vaimokseen.» Ukko astui pari kiivasta askelta tyttöön päin:
»Vai olet sinä päättänyt -?» »Niin minä olen ajatellut — ja toivoisin, että isä ei olisi sitä vastaan.» »Vaan jospa minäkin olisin jotakin päättänyt!» Ukko seisoi suorana
kuin vanha kuusi keskellä lattiaa. »Ja nyt voitte kuulla minun päätökseni: Moision tytärtä ei anneta tukkijätkälle!» Kyllikin pää painui alas kuin raskaasta iskusta. Mutta sitten se nousi
jälleen, hitaasti ja ylpeästi, ja Olavi huomasi että noilla kahdella oli sinä
hetkenä sama asento, sama suora, ylpeä ryhti ja kasvoilla sama
päättäväisyys. »Vaan jospa Moision tytär siitä huolimatta menee tukkijätkälle!» Ukon pää kohosi vieläkin ylemmäs. »Niin hän menee tukkijätkän lutkana [2], mutta ei minun tyttärenäni! Valitse siis! Ja jos sinä päätät mennä, niin sinä lähdet tällä minuutilla, ja
lähdet juuri samassa puvussa kuin aikoinasi tähän taloon tulitkin —
ymmärrätkö? Tee päätöksesi!» Se tuli niin äkkiä, että molemmat nuoret seisoivat paikallaan
hämmästyneinä ja neuvottomina. »Täytyykö minun näin valita?» tyttö kysyi kalpeana, rukoilevalla
äänellä. »Täytyy!» Tyttö punastui ja kalpeni taas ja seisoi liikkumattomana, kuin
hengittämättä. »Kyllikki!» sanoi Olavi. »Minä en haluaisi isän ja tyttären eroavan
vihassa, mutta jos päätät tulla minun mukaani, niin» — hän riisui takin
yltään — »niin tässä on aluksi sen verran vaatetta, ettei sinun tarvitse alasti
lähteä maantielle.» Tyttö tuijotti yhä lattiaan. Ukko katseli heitä ivan ilme kasvoillaan. Sitten tytön pää kohosi hiljaa ja hän ikään kuin kasvoi ympäristöään
korkeammaksi. Kädet nousivat rauhallisesti, puseron napit avautuivat —
ennen kuin katsojat ymmärsivät mitä tapahtui, pusero oli heitetty sängylle. Ivahymy kuoli ukon kasvoilla. Tyttö seisoi rauhallisesti paikallaan — ja hame meni samaa tietä kuin
puserokin. Ukon kasvot kävivät harmaiksi. »Lopeta jo!» hänen äänensä kuului kuin maan alta. Tyttö katsoi isäänsä kysyvin silmin. »Menkää! Olkaa! Ota! Vie!» huusi ukko niin kuin se joka ei tiedä mitä
sanoo. »Kai sinä pystyt vaimosi elättämään, kun pystyt hänet väkisin [3]
ottamaankin!» Nuoret seisoivat yhä paikallaan hämmästyneinä, liikkumattomina. »Pane jo päällesi!» sanoi ukko tuskaisella äänellä. »Ja sinä siellä, käy
istumaan!» Kyllikki tunsi itsensä äkkiä niin ujoksi kuin hän olisi seisonut alasti
suuren miesjoukon edessä. Hän otti hameensa ja puseronsa ja juoksi
kiireesti kamariin. Vanha Moisio vaipui peräpenkille ja tuijotti ulos. Pitkä hiljaisuus. Vihdoin ukko kääntyi. Hänen kasvonsa olivat vakavat,
miltei juhlalliset, kun hän katsoi suoraan Olaviin. »Kun meistä nyt näyttää tulevan sukulaisia», hän aloitti, »niin minä
toivoisin, että meidän välimme [4] olisivat selvät. Minun suvussani on
tapana sanoa sana tai antaa isku ajallaan, mutta sitten ei vanhoja asioita
enää muistella.» »Se on hyvä tapa», sanoi Olavi. Taas oltiin vähän aikaa puhumatta. »Ja kun minusta nyt tulee appi ja sinusta vävy, niin meillä olisi kai
yhtä ja toista puhuttavaa», jatkoi ukko. »Haluaisin tietää, miten olet aikonut
järjestää elämäsi. Aiotko kiertää maailmaa vielä naimisiin mentyäsikin?» »En, olen jo jättänyt sen ja jäänyt asumaan kotikylääni, jossa rakennan
itselleni mökkiä», vastasi Olavi. »Hm, vai niin. — Muuten, kun asiat nyt ovat niin kuin ovat, niin
olisihan tässä teille talo. Sillä niin kuin kai tiedät, minulla ei ole poikaa, ja
itse alan käydä jo vanhaksi.» Olavi katsoi vanhaa Moisiota silmiin. »Nyt minä ymmärrän mitä te tarkoititte sillä ettei teidän suvussanne
ole tapana muistella vanhoja», hän sanoi. »Ja minä kiitän teitä
hyvyydestänne. Mutta asia on niin, että minä en voi asua toisten taloissa,
minun täytyy itse rakentaa mökkini ja itse raivata peltoni. Minulla olisi ollut
talo siellä kotonakin, mutta en minä voinut siihen ruveta.» »Talo…?» huudahti ukko. »Mistäs sinä sitten olet oikein kotoisin?» »Hirvijoen Kylänpäästä — jos olette kuullut puhuttavan?» vastasi
Olavi. »Olen nuorempana käynytkin siellä päin», puheli ukko. »Ja mistä
sieltä?» »Koskelasta.» »Koskelasta! Isosta-Koskelastako -?» »Onhan se aika iso.» Ukko katsoi häntä pitkään:
»Ja miksi sinä et voinut kertoa tätä jo silloin, kun kävit meillä ensi
kertaa? Se olisi ollut parempi sekä sinulle että minulle.» »Siksi», vastasi Olavi ja puna nousi hänen poskilleen, »etten minä ole
koskaan aikonut ottaa vaimoa Koskelan nimellä ja Koskelan taloon, vaan
omalla nimelläni ja itselleni!» »Vai niin, vai niin», sanoi ukko ja katseli häntä pitkän aikaa. »Vai sillä
tavalla.» 1 tukkijätkä tukkilainen
2 lutka huora, portto
3 väkisin vastoin tahtoa
4 (ihmisten) välit (ihmisten väliset) suhteet
14. Katkennut kieli Moision talo loisti mustaan syysiltaan. Jokaisesta ikkunasta tuli
voimakas punakeltainen valo, niin kuin rakennuksen sisus olisi ollut tulessa,
ja ulkona keinuivat punaiset, keltaiset, siniset ja vihreät valot pihatien
molemmin puolin. Vihkiminen oli suoritettu ennen hämärän tuloa. Sitten oli syöty ja juotu
ja tanssittu — ja yhä tanssittiin, puoliyön jo lähestyessä. Sulhanen oli komea, morsian kaunis — ei ollut ennen nähty niin
komeaa paria, sen tiesi jokainen. Sulhanen oli onnellinen — tietystikin, sellaisen tytön rinnalla! Ja
morsian oli onnellinen — kuinkas muuten, niin monen vuoden uskollisen
odotuksen jälkeen! Sillä jokainen tiesi, että hän oli odottanut, tunsi tarinan
kummallisesta kosinnasta, koskenlaskusta ja punaisesta laulusta joen
rannalla. Nämä kertomukset kiersivät miehestä mieheen ulkona pihalla ja
itse häähuoneessakin, tuoden kaikkialle seikkailun ja sadun kimmellystä. Tanssi taukosi [1] hetkeksi. Tarjoilijat kulkivat edestakaisin, lasit ja
posliinit kilisivät, iloinen puheen sorina täytti huoneet ja hääilo ihmisten
silmät. Taas kuului viulun ääni, ja ihmiset alkoivat palata tanssimaan. Viimeisenä kulki sulhanen. Ja silloin hänen edessään seisoi äkkiä nuorehko,
hyvin pukeutunut mies, joka puhutteli häntä juopuneen paksulla äänellä:
»Olisi pari sanaa sulhaselle — jos olisi aikaa kuulla?» »Miksikäs ei… en edes tunnekaan?» vastasi Olavi. »Kyllähän me tuttuja ollaan» — paksussa äänessä oli jotakin
myrkyllistä — »enemmänkin kuin tuttuja, vaikkei meitä ole esitelty
toisillemme.» Mies astui askeleen Olavia kohti:
»Sinä vietät tänä iltana häitäsi — minä tulin onnittelemaan. Kun sinä
olet vienyt niin monen tytön sydämen ja muuttanut mustaksi niin monen
pojan mielen, niin sinun olisi ehkä hyvä tietää…» »Mitä -?» huusi Olavi. »Kun sinä olet vienyt niin monelta köyhältä mieheltä ainoan karitsan,
sinun olisi ehkä tänä iltana hyvä tietää, että… että luulet ko sinä itse
saaneesi valkoisen karitsan?» Mies näki kuinka Olavin kasvot tummenivat, kuinka hän vapisi kuin
kirveellä isketty puu. Ja mies iski lisää:
»No, miltäs tuntuu? Onnittelen!» hän kumarsi ivallisesti. »Minulla
onkin suurempi syy kuin muilla, koska me taidamme olla osallisia
samassa…» Perkele!» Olavi syöksyi raivokkaasti eteenpäin, tarttui mieheen kaksin
käsin ja nosti tämän suorana ilmaan. »Siunaa itsesi [2], mies!» Mies meni aivan kalpeaksi. »Minä taidan olla ju-juovuksissa.. enkä
tiedä mi-mi-mi…» kuului valkoisten huulien välistä. »Kiitä onneasi, että niin on — muuten…!» Olavi pudotti miehen
lattiaan. »Ulos!» Kalpea mies, joka tuskin pysyi jaloillaan, horjui sanaakaan sanomatta
ulos. Olavi seisoi keskellä huonetta. Hänen korvansa humisivat ja
kynttilöiden valot tanssivat hänen silmissään. Totta! Kukaan ei uskaltaisi, ellei se olisi totta! Se oli niin selvää, ettei
hän hetkeäkään epäillyt miehen puhetta. Kohtalo, jota hän oli pelännyt, oli
iskenyt ja tuhonnut kaiken yhdessä hetkessä. Viulu alkoi soida tavallista äänekkäämmin — tuvassa aloitettiin uutta
tanssia. Olavista tuntui kuin viulu olisi nauranut pilkkanau-rua, niin kuin
kaikki nuo ihmiset olisivat hyppineet nauraen hänen häpeäänsä. »Ei, tästä helvetistä pitää tulla loppu, ja heti!» hän huudahti, syöksyen
ulos kamarista. Hymyilevät silmät olivat Olavia vastassa, kun hän astui tupaan. Sulhaselle tehtiin tilaa, kun hän riensi huoneen perälle — viulunsoittajan
luo. »Myytkö viulusi?» hän kuiskasi soittajan korvaan. »Enpä tiedä — en haluaisi», vastasi soittaja. »Myytkö viulusi? Sitä tarvittaisiin!» »Olkoon menneeksi kolmestakymmenestä markasta!» »Hyvä! Ostaja tulee pian. — Mutta muuta nyt polkaksi ja soita niin
kuin se, joka hyväilee rakastettuaan viimeisen kerran!» Soittaja nyökkäsi. Olavi astui suoraan erään nuoren tytön luo ja kumarsi. Viulu hiljeni ja
aloitti samalla niin villin polkan, että tanssijat jäivät hämmästyneinä
katsomaan. Mutta Olavi kiisi lattialla tyttönsä kanssa — sellaista tanssia ei ollut
koskaan nähty. Olavi otti toisen tytön, ja kolmannen, vei kutakin vain pari
kierrosta ympäri ja vaihtoi taas. Ei saattanut heitä paikoilleen, vaan heitti
kevyesti luotaan ja kumarsi uudelle, samassa hurjassa vauhdissa tanssia
jatkaen. »Mitähän se tarkoittaa?» kuiskailtiin väkijoukossa. »Se tanssittaa nyt kaikki tytöt — viimeisen kerran poikamiehenä!» »Tosiaankin!» Ja ihmiset hymyilivät ja katselivat ihaillen hurjaa
tanssia. Olisihan ollut ihme, ellei häissä olisi ollut jotain kummallista, kuten
kaikessa muussakin. Olavi heitti taaskin toverinsa syrjään ja kumarsi sitten syvään ja
kohteliaasti Kyllikille, joka seisoi hämmästyneenä ja levottomana,
tietämättä mitä ajatella. Soittaja, joka näki kenet Olavi nyt otti, soitti tulisemmin kuin koskaan,
ja morsiuspari kiisi kuin ilmassa. Kiisi kerran, kaksi, kolme, neljä kertaa
tuvan ympäri. Silloin, viidennellä kierroksella, viulu äkkiä vaikeni, välähti ohi
tanssivan Olavin toisessa kädessä ja iskeytyi kappaleiksi [3] pöydän
kulmaan. Hääväki katsoi pelästyneenä morsiuspariin. Mutta he seisoivat
rinnakkain huoneen perällä, ikään kuin tuo kaikki olisi kuulunut tanssin
loppuaskeliin. »Anteeksi, jos tuntuu oudolta!» virkkoi sulhanen hymyillen. »Ymmärrättehän, ettei sillä viululla, jolla minut on soitettu ukkomieheksi
[4], enää koskaan soiteta. Hyvää yötä!» Joukosta kuului ihastuksen huudahduksia. Sellainen lopputanssi! Sellainen sulhanen! Kukaan muu ei olisi sellaista keksinytkään! Väki hymyili, sulhanen hymyili ja Moision ukko hymyili pöydän
takana: niin sen pitää ollakin! On minun tyttäreni yhden viulun arvoinen! Morsian yksin seisoi kalpeana — niin kuin taas olisi ollut kesäinen
sunnuntai-ilta ja hän olisi seisonut joen rannalla ja nähnyt kuinka rinnettä
alas riensi mies, jonka kasvoilla paloi vihan tuli. 1 taukosi inf. tauota lakata
2 siunaa itsesi rukoile (viimeinen rukouksesi)
3 iskeytyi kappaleiksi särkyi iskusta kappaleiksi
4 ukkomies naimisissa oleva mies
15. Morsiuskamari Olavi astui edestakaisin morsiuskamarissa kiivain askelin. Kyllikki oli seisonut paikallaan hiljaa ja kalpeana. Nyt hän lähestyi
hitaasti. »Olavi», hän sanoi äänessään tuskaa ja hellyyttä. »Mitä tämä oikein
merkitsee, rakas…?» »Rakas!» Olavin äänessä oli katkeraa ivaa. »Pysy kauempana!» Hän
työnsi tytön kiivaasti luotaan. Kyllikki astui uudelleen pari askelta Olavia kohti, pää pystyssä. »Mitä tämä merkitsee, Olavi?» hän kysyi toisen kerran. Olavin veri kuohui: että syyllinen uskalsi seisoa tuolla lailla ja katsoa
häntä suoraan silmiin! Samassa hänen katseensa osui mor-siuskruunuun,
tuohon puhtauden vertauskuvaan [1].
»Sitä», hän huusi raivokkaasti, »että sinä kannat vääriä koristeita!» Hän tarttui kruunuun ja heitti sen lattialle: »Valehtelija, valehtelija!» »Tahtoisitko nyt viimeinkin sanoa mitä tämä kaikki merkitsee?» kysyi Kyllikki taas, niin muuttuneella äänellä, että hän pelästyi sitä itsekin. »Kyllä, jumalauta [2]! Jos minulla olisi revolveri, niin vastaisin sinulle
niin ettet enää ikinä kyselisi!» Kyllikistä tuntui kuin kaikki veri olisi paennut hänen suonistaan. Hän
tunsi seisovansa jonkin suuren ja hirveän edessä, josta riippui koko heidän
tulevaisuutensa — yhdestä ainoasta sanasta ja liikkeestä, johon hän ensiksi
ryhtyisi. Hän muisti äkkiä jotakin ja veri nousi hänen päähänsä… Uskaltaisiko tuo mies? Oliko hänen vihansa suurempi kuin hänen
rakkautensa? Hän teki nopeasti päätöksensä: nyt tai ei koskaan! Hän astui pöydän
luo, avasi laatikon, otti sieltä jotakin ja laski sen pöydälle, tyynesti, vaikka
sydän löi niin että jyskytti. Pöydällä oli vanhanaikainen, iso revolveri. »Siinä on se jota halusit — ja minä odotan vastausta.» Ratkaiseva hetki oli tullut. Olavi seisoi liikkumattomana, tuijottaen tyttöön. Hän oli näh nyt hänet
kerran ennenkin samanlaisena — silloin vanhan Moision edessä. Tuo
muisto iski häneen kuin kauhea tuska. Epätoivoisena hän syöksyi Kyllikin
eteen:
»Mitä sinä tarkoitat — tahdotko tehdä minut hulluksi? Sinä pyydät
vastausta. Minä annan sen sinulle. Sinä olet pettänyt minut! Sinä olet
turmellut minun hääiltani — sinä et ole puhdas, vaan sinä… Tunnetko sinä
sen miehen, jolla oli tänä iltana punainen nauha kaulassaan? Valehtele nytkin, jos uskallat!» »Tunnen — hyvinkin.» »Tietysti, kuinkas muuten…!» Olavi nauroi kamalaa naurua. »Se mies
tuli eteeni minun hääiltanani ja sanoi…» »Mitä hän sanoi?» »Sitä minkä sinä itsekin tiedät — että sinä olet ollut hänen vaimonsa,
vaikka vihkimättä!» Kyllikki tunsi joka jäsenensä vapisevan. Hän tunsi vihaavansa Olavia
— koko miessukua [3], jotka puhuivat omasta hääillastaan ja omasta
onnestaan ja vaativat puhtautta — muilta, mutta ei itseltään! Hän tunsi, että
heidän kahden täytyi nyt iskeä yhteen — rikkoa kaikki, jos he halusivat
jotakin rakentaa. »Entä sitten?» hän kysyi kylmällä ja kirkkaalla äänellä. »Entä sitten -?» huusi Olavi. »Niin. Sehän on vain yksi ainoa, vai onko ilmoitettu useampia?» »Yksi ainoa! Herra Jumala, minä tapan sinut — nyt, tällä hetkellä!» »Tapa!» Hän katsoi suoraan Olaviin ja jatkoi kylmällä, varmalla
äänellä: »Kuinka monta vihkimätöntä vaimoa sinulla itselläsi on ollut?» Olavi huusi kuin häntä olisi pistetty puukolla rintaan. »Minä tapan sinut ja minä tapan itseni… Miksi minun pitää kärsiä tätä
helvettiä…!» Kyllikki seisoi paikallaan, antaen toisen raivota. Vihdoin hän meni
hiljaa Olavin luo. »Pitääkö minun vihata ja halveksia vai rakastaa sinua?» hän kysyi. »Sinä kuuntelet juopuneen valheita sen sijaan että kysyisit minulta itseltäni,
tai edes selittäisit, kun sitä pyysin. Minä en ihmettele, että tuo mies antoi
sinun hääiltanasi maistaa samaa myrkkyä, jota sinä varmaan olet
valmistanut monelle muulle. Hän on nuo-ruudentoverini, erään suuren talon
poika, ja minä olin lapsesta saakka ikään kuin luvattu hänelle. Hän piti
minua morsiamenaan ja yritti joskus hyväilläkin, kun olin vielä niin nuori,
etten ymmärtänyt edes suuttua. Mutta siinä onkin kaikki, vaikka hän on
koettanut saada sinua uskomaan muuta.» »Onko se totta, Kyllikki?» huudahti Olavi. »On. Minä olen kyllä puhdas, mutta sinä — onko sinulla oikeus vaatia
puhtautta?» »Onko minulla oikeus…?» »Sinulle olisi ollut oikein», jatkoi Kyllikki, »jos asia olisi ollut niin
kuin sinä luulit! Ja sinä tiesit sen itse, siksi sinä raivosit ja uhkasit tappaa. Sinä sanoit että minä olen turmellut sinun hääyösi. Eikö sinulla ole jo ollut
hääyösi…? Mutta minun hääyöni — sitä ei ole ollut eikä sitä tule koskaan!» Hän purskahti epätoivoiseen itkuun. Olavi vaipui polvilleen hänen eteensä. »Kyllikki…» »Kyllikki, mikset sinä vastaa? Jos sinä et voi antaa minulle anteeksi,
niin minä tapan itseni!» Mutta Kyllikki ei vastannut. Hän vain kumartui, tarttui Olavin käsiin
kohottaen hänet ylös ja puristi hänet sitten lujasti itseään vasten. Lämmin
aalto nousi Olavin rintaan ja hän kiersi käsivartensa lujasti Kyllikin
ympärille. He olivat siinä pitkän aikaa liikkumatta, sanomatta sanaakaan,
rauhoittuen vähitellen kuin itkusta väsyneet lapset. »Olavi!» sanoi Kyllikki vihdoin. »Kun sinä pyysit minua vaimoksesi,
niin sanoit, ettet pyydä minua jakamaan kanssasi onnea, vaan kärsimään.» »Mutta minä toivoin kuitenkin onnea!» »Mutta se tarkoitti juuri tätä iltaa — tämä on meidän ensimmäinen
kärsimyksemme.» »Johon särkyi kaikki… kaikki!» »Ei kaikki… meidän hääyömme onni vain. Kaikki muu on jäljellä.» »Onko se totta, Kyllikki? Voitko sinä unohtaa sen mitä…?» »Ei sanaakaan enää», keskeytti Kyllikki. »Ei nyt eikä koskaan! Minä
olen sen jo unohtanut.» »Kaikkiko?» »Kaikki — sinun tähtesi kaikki, Olavi!» Olavi sulki hänet onnellisena ja kiitollisena syliinsä. 1 vertauskuva symboli
2 jumalauta (melko vahva) voimasana
3 koko miessuku kaikki miehet
16. Muuan [1] kotiintulo
Syksyinen iltapäiväaurinko hymyili muuten viileään säähän. Olavi ei voinut tänään pysyä hetkeäkään paikallaan. Hän riensi kamariin, loi ympärilleen tutkivan katseen, vilkaisi vielä
kerran lämpömittariin seinällä ja hymyili:
»Kyllä täällä nyt alkaa olla sopivan lämmintä!» Sitten taas tupaan. Hän nosti kahvipannun tulelta, kaatoi kahvia
kuppiin ja maistoi:
»Se on hyvää!» Pisti sitten kätensä taskuihin ja alkoi astua edestakaisin huoneessa:
»Mitähän hän ajattelee, kun minä en olekaan asemalla vastassa? No,
kyllä hän arvaa ja ymmärtää… Nyt niiden pitäisi olla Aittamäessä…» Hän vilkaisi levottomasti kelloon:
»Ei, kyllä ne varmaan ovat jo ainakin Simolan kohdalla… Kunhan
vain eivät aja liian kovaa! No, Kyllikki pitää kyllä siitä asiasta huolen…» Olo alkoi tuntua yhä kummallisemmalta. Hän käveli ja käveli, katsoi
ikkunasta ulos eikä tietänyt miten olla. »Nyt! Kymmenen minuutin päästä he ovat täällä!» Hän riensi uunin luoja teki tulen takkaan. Sitten hän meni kamariin ja toi sieltä pienen vuoteen — oman
tekemänsä. Kaikki oli kunnossa: valkoinen lakana, punakukkainen peite ja
pehmeä lumivalkoinen tyyny. »Tuohon noin!» puheli Olavi ajatuksissaan, asettaen vuoteen tulen
eteen. »Siihen minä hänet heti kannan, ja me itse istumme tässä vieressä.» Tien käänteestä, puiden takaa, ilmestyi vihdoin esiin ruskea hevosen
pää. Olavi riensi kuin tuuli portaita alas. »Tervetuloa!» hän huusi jo kaukaa. Ja katseli Kyllikkiä — ja sitä, mitä hän piti sylissään. »Anna minulle, anna minulle!» Kyllikki ojensi hänelle hymyillen villapeitteisiin kiedotun käärön. Olavin kädet vapisivat, kun hän tunsi sen käsivarsillaan. Ajomies hymyili, Kyllikki hymyili, mutta Olavi ei huomannut heidän
hymyään, hän riensi jo kääröineen rakennusta kohti. Muutaman askeleen
päässä hän kuitenkin pysähtyi ja veti toisella kädellään syrjään
päällimmäistä peitettä. Sieltä katsoivat pienet punertavat kasvot ja niiden
keskeltä kaksi kirkasta silmää. Olavin täytti sellainen ilo, että hänen täytyi puristaa käärö rintaansa
vasten, muuten se olisi pudonnut. Kyllikki katseli hänen puuhiaan säteilevin silmin. Kun hän sitten astui jäljessä sisään, hän jäi iloisesti yllättyneenä ovelle
seisomaan. Takkatuli, pieni vuode, pöydässä oleva kahvi — hän näki ne
kaikki yhdellä silmäyksellä. Mutta Olavi seisoi kumartuneena vuoteen yli:
»Saahan näitä avata?» »Saa, saa!» nauroi Kyllikki ruveten riisumaan päällysvaatteitaan. Olavi oli saanut pienokaisen ulos peitteistään. Hän kohotti sen pieniä
käsivarsia, käänsi sitä, katseli kauan sen kasvoja, nosti ilmaan, suuteli
kevyesti otsalle. »Sellainen poika — sellainen poika, Kyllikki!» Hän kääntyi ympäri. »Hyvänen aika [2], Kyllikki, sielläkö sinä seisot…? Millainen hupsu
minä olen, kun olen sinut sillä lailla unohtanut! Tervetuloa, Kyllikki,
tuhannesti tervetuloa!» Hän sulki Kyllikin syliinsä:
»Kuinka reipas ja kaunis sinä olet — olet vain nuortunut! Kiitos
sinulle kaikesta… äiti!» »Kiitos itsellesi!» Kyllikki vastasi liikuttuneena. »Minä olen keittänyt sinulle kahvia, ja nyt minä aivan unohdan sen…»
muisti Olavi äkkiä. »Oletko sinä keittänyt kahvia?» ihmetteli Kyllikki iloisin silmin. »Kuka sitten, ei kukaan muu olisi saanut keittää sitä tällä kertaa. Tule,
Kyllikki!» He istuutuivat pöydän ääreen ja joivat — mitään sanomatta, toisiaan
katsellen. Ja molempien lämpimät ajatukset kiersivät kuin vartioiden pientä
valkoista vuodetta. »Tulehan katsomaan!» Olavi veti Kyllikkiä takaikkunan luo ja osoitti kädellään ulos. Alhaalla lepäsi Isosuo laajana heidän edessään. Suon reunasta lähti
kaksi isoa viemäriojaa [3], joiden edeltä miehet parhaillaan kaatoivat
metsää. Ne olivat kuin kaksi mahtavaa tietä, jotka johtivat eteenpäin,
tulevaisuuteen. Ilta-aurinko paistoi suolla työskenteleviin miehiin, siellä
täällä välähti kirveen metalli ja vesi välkkyi ojissa kuin hopea. »Se on siis alkanut!» huudahti Kyllikki ihastuneena. Olavi käänsi hänet ikkunasta itseensä päin ja katsoi hänen silmiinsä,
ikään kuin hän olisi sulkenut siihen katseeseen kaikki, mitä he olivat eläneet
ja nähneet, surreet ja toivoneet. »Nyt se on vihdoinkin alkanut!» hän sanoi hiljaa, puristaen Kyllikin
lujasti rintaansa vasten. 1 muuan eräs
2 hyvänen aika voi hyvät ihmiset, voi taivas, voi voi
3 viemärioja pääoja, suuri oja, joka vie pois vettä alueelta, joka
halutaan kuivattaa
Hеnning Mаnkell, Johаn Werkmäster -
Miеs rаnnalla Mies nousee taksiin. Perillä taksikuski huomaa, että mies istuu
takapenkillä kuolleena. Onko hän saanut sairaskohtauksen, vai onko hän
tehnyt itsemurhan? Komisario Kurt VVallander saa pian tietää, että mies on murhattu. Mutta kuka on murhannut hänet ja miksi? Henning Mankeli on ruotsalainen kirjailija, joka on kirjoittanut useita
suosittuja rikosromaaneja. Oli iltapäivä huhtikuun lopulla. Komisario Kurt Wallander istui
työhuoneessaan Ystadin poliisitalossa. Kello oli vähän yli viisi. Wallander nousi, asteli ikkunan ääreen ja katseli ulos. Ulkona puut
heiluivat kovassa tuulessa. Satoi. Lämpömittari näytti neljää astetta. Kevät ei ollut päässyt vielä
kunnolla vauhtiin. Wallander puki takin päälleen. Hän käveli ulos poliisitalon ovesta ja meni autonsa luo. Hän ajoi kohti kaupungin keskustaa, kääntyi Malmövägenille ja
pysähtyi marketin pihaan. Kännykkä soi juuri, kun Wallander oli astumassa ulos autosta. Soittaja oli Hansson, toinen poliisi. — Missä olet? Hansson kysyi. — Olin menossa ostamaan ruokaa, Wallander vastasi. — Se saa odottaa, Hansson jatkoi. Sinun pitää tulla tänne. Olen
sairaalassa. Tapaamme pihalla. — Mitä on tapahtunut? Wallander kysyi. — Sitä on vähän vaikea selittää. Parasta että tulet tänne, Hansson
vastasi. Wallander ajoi sairaalaan. Matka kesti vain muutaman minuutin. Hansson odotti sairaalan
pääoven luona. Hän näytti palelevan kylmässä sateessa. — Sinun pitää puhua erään taksinkuljettajan kanssa, Hansson
selitti. — Hän on tuolla sisällä kahvilla. Hän on hyvin järkyttynyt. Wallander seurasi Hanssonia sairaalan kahvilaan. Taksinkuljettaja istui siellä. Hän oli noin 50-vuotias, lihava mies. Miehen nimi oli Stenberg. Hän
näytti säikähtäneeltä. — Mitä on tapahtunut? Wallander kysyi. Taksimies kertoi. Hän oli saanut tilauksen Svartesta, pieneltä asuinalueelta Ystadin
läheltä. Tilaajan nimi oli ollut Alexandersson. Mies oli sanonut, että hän
odottaa taksia päätien varressa. — Kun tulin Svarteen, mies seisoi siellä odottamassa kuten oli
luvannut, Stenberg kertoi. — Hän istui takapenkille ja pyysi ajamaan
keskustaan. Näin peilistä, että mies laittoi silmät kiinni. Luulin, että hän
nukahti. Kaupungissa 
pysäytin 
auton 
torin 
laitaan. Mies 
ei
liikahtanut. Yritin herättää häntä, mutta en saanut häntä hereille. Ajoin
suoraan sairaalaan. Täällä lääkärit kertoivat, että mies oli kuollut. — Oliko hän kuollut? Wallander varmisti ja rypisti otsaansa. Stenberg ja Hansson nyökkäsivät molemmat. — Näyttikö mies sairaalta tai oliko hän loukannut itsensä? Wallander
kysyi. — Ei, sellaista en huomannut, Stenberg sanoi. — Tiedämmekö, kuka kuollut mies on? Wallander kysyi. Hansson otti esiin muistikirjansa ja luki:
— Göran Alexandersson, 49 vuotta. Yksityisyrittäjä, toimii
tietokonealalla. Asuu Tukholmassa. Hänellä oli lompakossa aika paljon
rahaa ja useita luottokortteja. — 
Merkillinen 
tapaus, 
mutta 
oletan, 
että 
mies 
sai
sydänkohtauksen. Mitä lääkärit sanovat? Wallander kysyi. — He eivät tiedä, mihin mies kuoli. — He tutkivat miehen ruumiin tarkemmin ja selvittävät kuolinsyyn,
Hansson selitti. ♦♦♦
Tuntia myöhemmin Wallander tiesi vähän enemmän kuolleesta
miehestä. Hansson oli soittanut Tukholmaan ja puhunut Alexanderssonin
sihteerin kanssa. Alexandersson oli ollut naimisissa, mutta eronnut
kymmenen vuotta sitten. Hänellä oli ollut myös yksi lapsi, poika. Poika oli
kuollut seitsemän vuotta sitten. — Kysyitkö, mitä mies teki Ystadissa? Wallander kysyi. — Kyllä, Hansson vastasi. Hän oli sanonut sihteerille, että hän on
viikon lomalla. Hänellä oli huone Ystadissa, hotelli Kung Karlissa. — Lähdetäänpä käymään siellä, Wallander sanoi. ♦♦♦
Wallander ja Hansson tutkivat Alexanderssonin hotellihuoneen. He kävivät huoneen tarkasti läpi, mutta eivät löytäneet mitään
mielenkiintoista. Sen jälkeen he kyselivät hotellin työntekijöiltä, oliko
heillä jotain tietoa miehestä, mutta mitään ei selvinnyt. Kukaan ei ollut soittanut Alexanderssonin huoneeseen tai käynyt
hänen luonaan. — Mies asui täällä Ystadissa, mutta oli Svartessa kun tilasi
taksin. Miten hän sinne pääsi? Wallander mietti. — Kyselen taksiyhtiöstä, onko joku kuljettanut hänet sinne, Hansson
sanoi. He ajoivat takaisin poliisiasemalle. Wallander meni työhuoneeseensa. Kello oli melkein kahdeksan, kun Hansson koputti ovelle. — Oletko saanut jotain selville? Wallander kysyi. — Kyllä, tarkistin taksit, Hansson kertoi. Alexandersson on ajanut
taksilla Svarteen kolme kertaa neljän päivän aikana. Joka kerta hän on
jäänyt pois Svarten laitamilla. Hän on ajanut sinne päin aikaisin aamulla ja
soittanut iltapäivällä taksin hakemaan pois. Wallander nyökkäsi. — Ehkä hänellä oli rakastajatar Svartessa, Wallander sanoi. Hän nousi ja asteli ikkunan ääreen. Puista näki, että tuuli oli yltynyt. Pian tulisi myrsky. ♦♦♦ Kaksi päivää myöhemmin aamulla Wallanderin puhelin soi. Soittaja
oli lääkäri, jolla oli tietoja Alexanderssonista. Lääkäri oli tutkinut miehen
ruumiin. — Mihin hän kuoli? Wallander kysyi. Oliko se sydänkohtaus vai
aivoverenvuoto? — Ei kumpikaan, lääkäri vastasi. — Näyttää siltä, että hän joko teki itsemurhan tai sitten joku murhasi
hänet. — Murhasi? Tarkoitatko, että Alexandersson murhattiin taksin
takapenkillä? Wallander ihmetteli. Lääkäri sanoi:
— En tiedä, miten murha on tapahtunut. Tiedän vain, että hän kuoli
myrkkyyn. Myrkky on ollut sekoitettuna johonkin juomaan tai ruokaan, jota
Alexandersson on syönyt. Se oli yllättävä tieto. Wallander ei olisi ikinä uskonut, että joku olisi murhannut miehen. Wallander istui työpöytänsä ääressä. Huoneessa oli myös kaksi muuta poliisia: Hansson ja Ann-Britt
Höglund. — Näyttää siis siltä, että Alexandersson on murhattu, Wallander
sanoi. — Hänen kuolemansa ei ollut luonnollinen, vaan hänet
myrkytettiin. Emme vielä tiedä, milloin hän sai myrkkyä ja miten kauan
kesti ennen kuin myrkky alkoi vaikuttaa. — Onko mahdollista, että hän teki itsemurhan? Ann-Britt Höglund
kysyi. — Ei, Wallander vastasi. — En usko, että kuolettavaa myrkkyä ottanut henkilö soittaisi
taksin. Olen melko varma siitä, että Alexandersson murhattiin. He päättivät, että Ann-Britt Höglund yrittää saada yhteyttä
Alexanderssonin entiseen puolisoon. Nainen asui tiettävästi Ranskassa. Hansson 
puolestaan 
pyytäisi 
Tukholman 
poliisia 
tutkimaan
Alexanderssonin kodin. Hansson ja Ann-Britt Höglund lähtivät huoneesta. Wallander kaatoi itselleen kupin kahvia. Hän asteli ikkunan ääreen ja pohti, mistä aloittaisi. Puoli tuntia myöhemmin hän istui autossaan ja ajoi kohti Svartea. Aurinko paistoi ja tuuli oli tyyntynyt. Wallander ajatteli, että ehkä kevät sittenkin tulisi pian. Hän pysäytti auton ja astui ulos. Tänne Alexandersson oli siis tullut, Wallander ajatteli. Mies oli tullut
tänne aamulla ja palannut takaisin Ystadiin iltapäivällä. Hän oli tehnyt saman monena päivänä peräkkäin. Neljäntenä päivänä hänet oli myrkytetty, ja hän oli kuollut taksin
takapenkille. Wallander lähti kävelemään ja tutki aluetta. Rannalla oli useita
kesähuviloita, jotka olivat tyhjillään tähän aikaan vuodesta. Wallander
kohtasi kävelyllään vain pari ihmistä. Alue tuntui melkein autiolta. Hän kääntyi ja palasi autolle. Hän aikoi juuri lähteä ajamaan, kun hän näki vanhan naisen eräässä
puutarhassa. Hän asteli aidan luo. — Anteeksi, Wallander huusi naiselle. Nainen kääntyi ympäri ja katsoi uteliaana Wallanderia. — Minun nimeni on Kurt Wallander. Olen Ystadin poliisista,
Wallander sanoi. Nainen tuli aidan luo ja ojensi kätensä. — Minä olen Agnes Ehn, nainen esitteli itsensä. — Täällä on kaunista, Wallander sanoi. — Asutteko täällä ympäri vuoden? hän kysyi naiselta. — Ei, vain puoli vuotta kesäaikaan, nainen vastasi. — Tulen yleensä
huhtikuun alussa ja viivyn lokakuuhun. Talvella asun Halmstadissa. Olen
eläkkeellä oleva opettaja. Mieheni kuoli joitakin vuosia sitten. — Satuitteko näkemään viime viikolla miestä, joka tuli tänne
muutaman kerran yksin taksilla? Wallander kysyi. Naisen vastaus yllätti hänet. — Kyllä minä näin. Hän halusi tilata taksin ja lainasi minulta puhelinta
sitä varten. Jos se nyt oli se mies, jota tarkoitat. Hän oli hyvin
kohtelias. Hänen nimensä taisi olla Alexandersson. — Juuri häntä minä tarkoitan, Wallander sanoi. — Onko jotain tapahtunut? Agnes Ehn kysyi. — Valitettavasti Alexandersson on kuollut, Wallander sanoi. Nainen näytti pelästyneeltä. — Kamalaa. Mitä tapahtui? hän kysyi. — Emme tiedä vielä, Wallander vastasi. Toistaiseksi tiedämme vain,
että hän on kuollut. Onko teillä mitään tietoa, mitä hän teki täällä
Svartessa? Hän on kai käynyt tapaamassa jotakuta. Nainen mietti. Hän ei osannut kertoa paljon. — Mies meni tästä rantaan päin. Toiselta puolelta taloa menee polku
rantaan. Alexandersson käveli polkua ja jatkoi eteenpäin rantaa pitkin. Hän
tuli takaisin vasta iltapäivällä, nainen kertoi. — Oliko hän yksin? Wallander kysyi. — Kyllä, mutta hän on tietenkin voinut tavata jonkun rannalla, Agnes
Ehn vastasi. — Ranta tekee mutkan, joten näen siitä vain pienen osan. Wallander jatkoi kyselemistä, ja Agnes Ehn vastasi sen verran kuin
pystyi. Alexandersson ei ollut näyttänyt levottomalta tai käyttäytynyt millään
tavalla oudosti. Hän oli ollut kiltti, kohtelias ja ystävällinen. — Hän halusi ehdottomasti maksaa puhelunsa, Agnes Ehn kertoi. —
Surullista, että hän on kuollut. Hän oli oikein mukava mies. Wallander nyökkäsi. Hän antoi puhelinnumeronsa Agnes Ehnille ja pyysi soittamaan, jos
tämä muistaisi vielä jotain. Sitten hän ojensi kätensä ja kiitti avusta. Hän kiersi talon ja käveli polkua pitkin rantaan. Hän asteli vesirajaan asti. Ranta oli autio. Ketään muita ei näkynyt, mutta kun Wallander kääntyi, hän näki, että
Agnes Ehn katseli häntä. Alexanderssonin on täytynyt tavata joku täällä rannalla tai jossakin
muualla Svartessa, Wallander ajatteli. Kysymys kuului, kuka se on ollut. Wallander käveli rantaa pitkin vähän matkaa. Sitten hän kääntyi
takaisin autolleen ja ajoi poliisitalolle. Hän meni työhuoneeseensa ja sulki oven. Yhden aikaan hänellä alkoi olla nälkä. Juuri kun hän oli lähdössä lounaalle, oveen koputettiin. Hansson astui sisään. Hän näytti siltä kuin hänellä olisi jotain tärkeää kerrottavaa. — Kuten muistat, Alexanderssonin poika kuoli seitsemän vuotta sitten,
Hansson aloitti. — Hänet surmattiin. Ketään ei kuitenkaan saatu kiinni tai
tuomittu teosta. Wallander tuijotti Hanssonia pitkään. — Hyvä, hän sanoi sitten. — Nyt meillä on jotain, mistä voimme
jatkaa. Tosin en oikein tiedä, mitä. Nälkä oli poissa. Wallanderilla oli nyt muuta ajateltavaa. Kello neljä iltapäivällä Ann-Britt Höglund koputti Wallanderin oveen. — Sain kiinni Alexanderssonin entisen puolison, hän sanoi ja astui
huoneeseen. — He ovat olleet erossa useita vuosia eivätkä ole tavanneet tai
puhuneet keskenään. Mutta nainen tietysti järkyttyi, kun kerroin, että
Alexandersson on kuollut. — Oliko hänellä mitään tietoa siitä, miksi mies oli tullut tänne?
Wallander kysyi. Ann-Britt Höglund vastasi:
— Ei. Hän ei tiennyt myöskään ketään, jolla olisi jokin syy murhata
Alexandersson. — Kysyitkö jotain heidän pojastaan ja pojan kuolemasta? Wallander
tiedusteli. — Ei, en kysynyt, Ann-Britt Höglund sanoi. — Se pitäisi tehdä. Sinun pitää soittaa naiselle uudestaan, Wallander
sanoi. Ann-Britt Höglund nyökkäsi ja lähti huoneesta. ♦♦♦
Wallander lähti poliisitalolta vähän yli viisi. Hän istui autoon ja lähti ajamaan Svarteen päin. Tällä kertaa hän jätti
auton vähän kauemmas taloista. Hän avasi takaluukun ja otti esiin kumisaappaat. Hän pani saappaat jalkaan ja käveli alas rantaan. Alexanderssonin on täytynyt tavata joku täällä rannassa, Wallander
ajatteli. Tarkemmin sanottuna hänen on täytynyt sopia tapaamisesta jonkun
kanssa. Myrkkymurhaajaa ei kohdata sattumalta. Wallander käveli rantaa pitkin ja tarkasteli kesähuviloita. Ehkä joka kolmannessa talossa näytti olevan asukkaita. Seuraavana päivänä Wallander ja Ann-Britt Höglund tulisivat takaisin. He koputtelisivat huviloiden oville ja kyselisivät Alexanderssonista. Jonkun on täytynyt nähdä hänet rannalla. Jonkun on täytynyt nähdä,
kenet hän on tavannut. Äkkiä Wallander näki, että hän ei ollut rannalla yksin. Häntä vastaan asteli vanha mies. Miehen vierellä kulki iso musta koira. Mies nosti hattua ja tervehti Wallanderia. — Kevät on myöhässä tänä vuonna, mies sanoi. — Niin on, mutta kyllä se pian tulee, Wallander vastasi. Hän kumartui taputtamaan koiraa. — Te varmaan käytte rannalla joka päivä, Wallander sanoi. — Kyllä. Olen asunut täällä siitä asti, kun jäin eläkkeelle. — Asun
tuossa talossa vähän matkan päässä, mies sanoi ja osoitti rannan taloja. Wallander nyökkäsi. Hän sanoi:
— Olen Ystadin poliisista. Oletteko nähnyt täällä viime päivinä
miestä, joka on kuljeskellut yksin rannalla? — En, kuka se olisi mahtanut olla? mies sanoi ja hymyili. — Tähän aikaan vuodesta täällä ei ole muita kulkijoita kuin minä. — Oletteko aivan varma? Wallander kysyi. Mies sanoi:
— Kyllä, käyn koiran kanssa ulkona kolme kertaa päivässä. En ole
nähnyt täällä kulkemassa ketään, ennen kuin nyt tapasin teidät. Wallander nyökkäsi. — Sitten en häiritse teitä enempää, hän sanoi. Wallander jatkoi eteenpäin. Vähän ajan päästä hän pysähtyi ja kääntyi. Koiraa taluttavaa miestä ei
enää näkynyt. Mies tietää jotain, Wallander ajatteli. Hän oli nähnyt miehen silmistä,
että tämä tiesi jotain, mitä ei halunnut kertoa. Wallander mietti, mitä se voisi olla. Wallander katseli ympärilleen. Ranta oli tyhjä. Hän seisoi aivan hiljaa useita minuutteja. Sitten hän käveli takaisin
autolleen ja ajoi kotiin. Seuraavana aamuna Wallander heräsi aikaisin ja hikisenä. Hän oli nähnyt painajaisunta, mutta hän ei muistanut, mitä unessa oli
ollut. Hän kävi suihkussa, joi aamukahvin ja luki lehden. Kun hän ajoi kohti poliisitaloa, aurinko paistoi siniseltä taivaalta. Päivästä voisi tulla lämmin. Kevät oli vihdoin tullut. Kahdeksalta Wallanderilla oli kokous Hanssonin ja Ann-Britt
Höglundin kanssa. — Puhuin uudelleen Alexanderssonin entisen puolison kanssa, Ann-
Britt Höglund sanoi. — Kysyin heidän pojastaan. Hän ei halunnut puhua
siitä. Hän 
kertoi, 
että 
pojan 
kimppuun 
oli 
käyty 
kadulla
Tukholmassa. Vaikutti 
siltä, 
että 
hyökkäyksellä 
ei 
ollut 
mitään
tarkoitusta. Poikaa ei edes ryöstetty. — Uskon edelleen, että Alexanderssonin kuolema liittyy jollain tavalla
hänen poikansa kuolemaan, Wallander sanoi. Hän kääntyi Hanssonia kohti. — Sinä saat selvittää pojan kuolemaa tarkemmin. Minä ja Ann-Britt
lähdemme Svarteen kyselemään tietoja asukkailta. ♦♦♦
Kurt Wallander ja Ann-Britt Höglund ajoivat kohti Svartea. — Täällä on kaunista, Ann-Britt Höglund sanoi. — Kyllä, ainakin silloin kun aurinko paistaa, Wallander vahvisti. He pysäköivät alueen keskelle. He olivat suurentaneet Alexanderssonin valokuvan tämän ajokortista ja
ottaneet siitä kopioita. He aikoivat näyttää valokuvaa ihmisille ja kysellä, olivatko nämä
nähneet Alexanderssonia. Wallander sanoi:
— Aloitetaan rannalla olevista huviloista. Aloita sinä toisesta päästä
rantaa, niin minä aloitan toisesta päästä. Tapaamme puolivälissä. Yritä
myös selvittää, keitä asuu tyhjissä huviloissa. — Mitä oikeastaan haluat saada selville? Ann-Britt Höglund kysyi. — Totuuden, Wallander vastasi. — Joku on varmasti nähnyt
Alexanderssonin rannalla. Jonkun on täytynyt nähdä, kenet hän on
tavannut. ♦♦♦
Ann-Britt Höglund meni ensin Agnes Ehnin taloon. Wallander aloitti toisesta päästä talorivistöä. Ensimmäisessä talossa oven avasi 30-vuotias nainen. Hänellä oli päällään tahrainen haalari. — En halua, että minua häiritään, nainen sanoi ärtyneenä. — Olen poliisista, Wallander sanoi. — Oletko ehkä nähnyt viime päivinä miestä kulkemassa yksin
rannalla? hän kysyi naiselta. — Kun maalaan, minulla on verhot alhaalla. En ole nähnyt ketään,
nainen vastasi. — Oletko taiteilija? Wallander kysyi. — Kyllä. Se ei kai ole rikos, nainen sanoi. — Etkä ole nähnyt mitään? Wallander varmisti. Nainen puisti päätään. — Sitten en häiritse enempää, Wallander sanoi. Nainen sulki oven ja pani sen lukkoon. Wallander asteli seuraavaan
taloon. Talo oli melko uusi, ja siinä oli kaksi kerrosta. Kun hän soitti ovikelloa, sisältä kuului koiran haukuntaa. Wallander odotti. Koira lopetti haukkumisen. Oven avasi sama vanha mies, jonka Wallander oli aiemmin tavannut
rannalla. — Jaha, te taas, mies sanoi, eikä näyttänyt yllättyneeltä. — Olen täällä kyselemässä rannan taloissa asuvilta ihmisiltä, ovatko
he nähneet jotain, Wallander sanoi. — Kerroin jo, että en ole nähnyt ketään, mies sanoi. — Joskus voi muistaa jotain jälkeenpäin, Wallander sanoi. Mies astui sivuun ja päästi Wallanderin sisään. Koira nuuhki tulijaa uteliaana. — Asutteko täällä ympäri vuoden? Wallander kysyi. — Kyllä, mies vastasi. — Olin yli 20 vuotta lääkärinä Nynäshamnissa. Kun jäin eläkkeelle, muutin vaimoni kanssa tänne. — Ehkä puolisonne on nähnyt jotain. Onko hän paikalla? Wallander
kysyi. — Hän on sairas. Hän ei ole nähnyt mitään, mies vastasi. Wallander otti esiin muistikirjansa. — Mikä teidän nimenne on? Wallander kysyi. — Ture Stenholm, mies vastasi. Vaimoni nimi on Kajsa. Wallander sanoi:
— En häiritse tämän enempää. Mutta tulen ehkä takaisin muutaman
päivän päästä puhumaan rouvan kanssa. — Se ei kannata, Ture Stenholm sanoi. — Hän on hyvin
sairas. Hänellä on syöpä ja hän kuolee pian. — Ymmärrän, Wallander sanoi ja jatkoi:
— En häiritse teitä enempää. Ture Stenholm avasi oven Wallanderille. — Oliko myös puolisonne lääkäri? Wallander kysyi. — Ei. Hän oli juristi, hän toimi syyttäjänä, mies vastasi. Wallander kävi vielä kolmessa talossa, mutta mitään uutta ei selvinnyt. Hän käveli autolle odottamaan Ann-Britt Höglundia. Tälläkään ei ollut mitään kerrottavaa. Vain Agnes Ehn oli nähnyt Alexanderssonin, ei kukaan muu. He ajoivat takaisin Ystadiin. ♦♦♦
Kun Wallander astui työhuoneeseensa, puhelin soi. Soittaja oli lääkäri,
joka oli tutkinut Alexanderssonin ruumiin. Hänellä oli lisää tietoa myrkystä. Lääkäri kertoi:
— Alexandersson on voinut saada myrkyn siten, että hän ei ole
huomannut sitä. En osaa sanoa, miten nopeasti myrkky on alkanut
vaikuttaa, mutta siihen on kulunut ainakin puoli tuntia. Sen jälkeen kuolema
on seurannut nopeasti. Wallander kiitti lääkäriä ja lopetti puhelun. Hän kutsui paikalle Hanssonin ja Ann-Britt Höglundin ja kertoi heille
lääkärin puhelusta. Sen jälkeen hän kertoi toisesta lääkäristä, Ture Stenholmista, joka asui
rantahuvilassa Svartessa. — Minulla on sellainen tunne, että ratkaisu löytyy Stenholmin talosta,
Wallander sanoi. — Lääkäri tuntee myrkyt, Ann-Britt Höglund sanoi. — Kyllä, mutta en minä sitä ajattele, Wallander sanoi. — Se on jotain
muuta.",book
"En vain keksi, mitä se on. Hän pyysi Hanssonia selvittämään kaiken mahdollisen Ture
Stenholmista ja hänen puolisostaan. Wallander, Hansson ja Ann-Britt Höglund eivät tapaisi muutamaan
päivään. Huomenna olisi vappuaatto. Heillä kaikilla olisi vappuna vapaata. Vapunpäivänä Wallander kävi tapaamassa vanhaa isäänsä. Hän myös käytti tilaisuutta hyväkseen ja maalasi keittiön. Vapaapäivät kuluivat nopeasti. Pian hän oli jälleen työn ääressä poliisitalolla. Hansson tuli Wallanderin työhuoneeseen. Hän oli ottanut selvää Ture Stenholmista ja tämän vaimosta. — En löytänyt mitään epäilyttävää, Hansson sanoi. Kumpikaan ei ole
tehnyt mitään laitonta tai rikokseen viittaavaa. Kajsa Stenholm oli
juristi. Hän toimi syyttäjänä Nynäshamnissa monta vuotta. — Tiedän, Wallander sanoi. Hansson laski Wallanderin pöydälle kansion. — Tässä ovat kaikki tiedot Stenholmin pariskunnasta, Hansson sanoi. Wallander kiitti Hanssonia. Kun hän oli jälleen yksin huoneessaan, hän alkoi tutkia kansiossa
olevia papereita. Tunnin päästä hän oli lukenut paperit huolellisesti läpi. Hän ei ollut löytänyt mitään epäilyttävää. Silti hän oli varma, että
Stenholmilla oli jotain tekemistä Alexanderssonin kuoleman kanssa. Wallander meni Ann-Britt Höglundin luo ja antoi kansion hänelle. — Haluan, että käyt läpi nämä paperit, Wallander sanoi. — Minä ja
Hansson olemme lukeneet ne, mutta emme ole löytäneet mitään. Ehkä sinä
löydät jotain. Myöhemmin iltapäivällä Ann-Britt Höglund palautti kansion ja ravisti
päätään. Hänkään ei ollut löytänyt papereista mitään outoa. Wallander sanoi:
— Meidän pitää varmaan aloittaa alusta. Nähdään aamulla. Päätetään
silloin, miten jatketaan. ♦♦♦
Wallander lähti poliisitalosta ja ajoi Svarteen. Hän teki kävelyretken rannalla, mutta ei tavannut ketään. Mikä on se asia, mitä minä en huomaa? Vanhan lääkäri Stenholmin ja
Alexanderssonin välillä on jokin yhteys. En vain keksi, mikä se on, hän
mietti. Wallander ajoi takaisin Ystadiin. Hän otti Stenholmin tiedot sisältävän kansion mukaan kotiinsa. Hän istui myöhään iltaan keittiön pöydän ääressä ja tutki kansiossa
olevia papereita yhä uudelleen. Äkkiä hän pani merkille asian, jota hän ei ollut ajatellut aikaisemmin. Se oli vain pieni yksityiskohta, joka ei luultavasti merkinnyt mitään. Hän päätti kuitenkin tutkia asiaa seuraavana päivänä. Sinä yönä Wallander nukkui huonosti. ♦♦♦
Seuraavana päivänä Ystadissa satoi. Wallander saapui poliisitalolle jo
seitsemältä. Hän joi ensin kupin kahvia. Sen jälkeen hän käveli toiselle puolelle poliisitaloa, jossa syyttäjä Per
Akessonilla oli huone. Wallander tiesi, että Akessonilla oli tapana tulla aikaisin töihin. Hän koputti oveen. Akesson kutsui hänet sisään. — Jaha, sinäkin olet täällä aikaisin, Akesson sanoi. — Sinulla on
varmaan tärkeää asiaa. — En tiedä, onko se tärkeää, mutta tarvitsen apuasi, Wallander sanoi. Hän kertoi lyhyesti Alexanderssonin kuolemasta ja Ture Stenholmista. Wallander selitti Akessonille:
— Tarvitsen apua asiassa, joka koskee rouva Stenholmia. Kajsa
Stenholm on toiminut syyttäjänä, niin kuin sinäkin. Hän on toiminut
Nynäshamnissa, mutta hän on ollut myös joitakin lyhyitä jaksoja syyttäjänä
Tukholmassa. Wallander selasi papereitaan. Hän jatkoi:
— Seitsemän vuotta sitten Kajsa Stenholm oli joitakin kuukausia
syyttäjänä Tukholmassa. Samaan aikaan Alexanderssonin pojan kimppuun
hyökättiin kadulla ja hän kuoli. Tarvitsen apua selvittääkseni, onko näillä
tapahtumilla jokin yhteys. — Kuinka vanha poika oli? Akesson kysyi. — Hän oli täyttänyt 18, vastasi Wallander. — Hänen nimensä oli
Bengt Alexandersson. Ehkä Kajsa Stenholmilla oli jotain tekemistä
tapauksen tutkimusten kanssa. Voitko selvittää asiaa? Akesson nyökkäsi. — Teen mitä voin. Mutta älä odota liikoja, hän sanoi. ♦♦♦ Kolme tuntia myöhemmin Akesson soitti Wallanderille. — Asia selvisi nopeammin kuin luulin, Akesson sanoi. — No, mitä sait selville? Wallander kysyi. Akesson kertoi:
— Sain selville, että olit tosiaan oikeassa. Kajsa Stenholm oli
syyttäjänä Tukholmassa, kun Alexanderssonin poika kuoli. Hän johti
tapauksen tutkimuksia. Hän myös päätti lopettaa tutkimukset, kun ketään
epäiltyä ei löydetty. Kajsa Stenholmin mielestä pojan tappajan etsimistä ei
kannattanut jatkaa. Syyllistä ei koskaan saatu kiinni. — Kiitos avusta, Wallander sanoi. — Palaan asiaan. Wallander laski puhelimen kuulokkeen. Sitten hän nousi ja meni ikkunan luo. Ikkunalasi oli huurussa. Ulkona satoi rankasti. Hän seisoi hetken ikkunan ääressä ja mietti. Sen jälkeen hän soitti Hanssonille ja Ann-Britt Höglundille ja pyysi
heitä tulemaan huoneeseensa. Parin minuutin päästä molemmat olivat paikalla. Wallander kertoi, mitä hän oli saanut tietää. Kajsa Stenholm oli
hoitanut tutkimukset, jotka koskivat Alexanderssonin pojan kuolemaa. — Mutta se ei välttämättä tarkoita, että naisella olisi jotain tekemistä
pojan 
isän 
kuoleman 
kanssa. Sinähän 
kerroit, 
että 
nainen 
on
kuolemansairas, Ann-Britt Höglund sanoi. — Hänen miehensä väitti niin, Wallander sanoi. — En ole itse
tavannut naista. — En tiedä, mitä uskoa. En ymmärrä, miten asiat liittyvät yhteen,
Hansson sanoi. Wallander totesi:
— Se selviää vain yhdellä tavalla. Minä ja Ann-Britt lähdemme
Svarteen Stenholmien luo ja selvitämme, mitä oikeastaan tapahtui. Kurt Wallander ja Ann-Britt Höglund ajoivat Svarteen. Wallander pysäköi Stenholmien huvilan eteen. Hän avasi portin, ja he
kävelivät pihan yli talolle. Wallander soitti ovikelloa. Vanha lääkäri Stenholm avasi oven heti. Kumma kyllä, koiraa ei näkynyt. — Toivottavasti emme häiritse, Wallander sanoi. — Meidän pitää
esittää joitakin kysymyksiä. — Mistä asiasta? Ture Stenholm kysyi äkäisenä. Hän näytti ärtyneeltä
ja pelokkaalta. — Kysyisin vielä rannalla kävelleestä miehestä, Wallander sanoi. — Olen jo sanonut, että en ole nähnyt häntä, Stenholm sanoi. — Haluaisin puhua vaimonne kanssa, Wallander sanoi. — Se ei käy, Stenholm vastasi. Hän on vakavasti sairas. Hän makaa
sängyssä. Mitä hän olisi nähnyt? Miksi te ette jätä meitä rauhaan! Wallander nyökkäsi ja sanoi:
— Emme häiritse enempää. Emme ainakaan nyt. Mutta me tulemme
takaisin ja silloin teidän pitää päästää meidät sisään. Wallander nykäisi Ann-Britt Höglundia käsivarresta ja he alkoivat
kävellä porttia kohti. Ovi heidän takanaan pamahti kiinni. — Miksi annoit periksi niin nopeasti? Ann-Britt Höglund kysyi. — Joskus kannattaa antaa ihmisille aikaa ajatella, Wallander sanoi. —
Sitä paitsi tarvitsen kotietsintäluvan syyttäjä Akessonilta, että voimme
tutkia talon. — Uskotko, että Ture Stenholm on tappanut Alexanderssonin, Ann-
Britt Höglund kysyi. — Kyllä, Wallander vastasi. — Olen varma siitä. Mutta en vieläkään
tiedä, miten kaikki liittyy toisiinsa. He ajoivat takaisin Ystadiin. Samana 
päivänä 
Wallander 
sai 
Akessonilta 
kotietsintäluvan
Stenholmin huvilaan. Wallander päätti kuitenkin, että he menisivät Svarteen
vasta seuraavana päivänä. ♦♦♦
Wallander heräsi aikaisin seuraavana aamuna. Hän veti ikkunaverhon
ylös. Ystadin kaupungin yllä lepäsi sankka sumu. Hän otti esiin puhelinluettelon ja etsi Stenholmin numeroa. Se ei ollut luettelossa. Hän soitti numerotiedusteluun, josta kerrottiin, että numero oli
salainen. Wallander nyökkäsi itsekseen. Hän oli arvannut oikein. Wallander päätti lähteä Svarteen yksin. Tällä kertaa hän ei ottaisi mukaan Ann-Britt Höglundia. Sumu oli kuin paksu ja pehmeä seinä. Wallander ajoi hitaasti. Kello näytti muutaman minuutin yli kahdeksan, kun hän pysäköi
Stenholmin huvilan luo. Hän käveli portista ja soitti ovikelloa. Vasta kolmannen soiton jälkeen Ture Stenholm avasi oven. Kun hän näki, kuka ovella oli, hän yritti vetää oven kiinni. Wallander sai kuitenkin jalan oven väliin ja veti oven auki. — Teillä ei ole oikeutta tunkeutua sisään! vanha mies huusi. — Minä en tunkeudu, Wallander sanoi. — Minulla on syyttäjän lupa
tutkia talonne. Ture Stenholm näytti äkkiä hyvin väsyneeltä. — Tulkaa sitten sisään, hän sanoi hiljaa. Wallander seurasi häntä huoneeseen, jossa oli useita kirjahyllyjä
täynnä kirjoja. Koiraa ei näkynyt. Wallander ja Stenholm istuivat nojatuoleihin. — Eikö teillä ole todellakaan mitään kerrottavaa minulle? Wallander
kysyi. — En ole nähnyt mitään miestä rannalla, Stenholm sanoi. — Vaimoni ei ole myöskään nähnyt ketään. Hän makaa
yläkerrassa. Hän on hyvin sairas. Wallander huokaisi. Hän päätti mennä suoraan asiaan. -Teidän puolisonne on toiminut syyttäjänä, hän aloitti. — Seitsemän
vuotta 
sitten 
puolisonne 
toimi 
jonkin 
aikaa 
syyttäjän 
virassa
Tukholmassa. Hän hoiti 18-vuotiaan pojan, Bengt Alexanderssonin,
kuolemaan liittyneet tutkimukset. Koska ketään epäiltyä ei löydetty,
vaimonne päätti lopettaa tutkimukset. Muistatteko tapauksen? — En tietenkään muista, Stenholm sanoi. — Minulla ja vaimollani ei
ollut tapana puhua työasioista. Wallander sanoi:
— Mies, joka on kuljeskellut täällä rannalla, on kuolleen pojan
isä. Hänet myrkytettiin ja hän kuoli taksin takapenkille. Onko teillä jotain
sanomista siihen? Vanha mies istui hiljaa. Hänellä ei ilmeisesti ollut mitään sanottavaa. — Kun jäitte eläkkeelle, muutitte Svarteen, Wallander sanoi. Hän jatkoi:
— Svarte on pieni paikka, jota juuri kukaan ei tiedä. Teidän nimeänne
ei ole puhelinluettelossa ja numeronne on salainen. Voi olla, että haluatte
olla vain rauhassa, mutta siihen voi olla jokin muukin syy. Luulen, että
muutitte tänne salaa. Halusitte paeta jotakin, mitä oli tapahtunut. Halusitte
paeta jotakuta henkilöä, jota ette halua kohdata. Onko näin? Wallander katsoi Stenholmia, mutta vanha mies ei edelleenkään
sanonut mitään. Wallander jatkoi:
— 
Te 
ja 
vaimonne 
muutitte 
tänne 
pakoon
Alexanderssonia. Alexandersson vihasi vaimoanne. Hänen mielestään
vaimonne ei ollut tehnyt tarpeeksi, jotta hänen poikansa kuolema olisi
selvinnyt. Hän vainosi teitä. Te muutitte tänne, mutta hän löysi teidät. Ture Stenholm huokaisi raskaasti, mutta oli edelleen hiljaa. — Te luulitte, että olitte päässeet pakoon Alexanderssonilta, Wallander
sanoi. — Mutta eräänä päivänä näitte hänet. Hän käveli teitä vastaan
rannalla, kun olitte kävelemässä koiran kanssa. Hän syytti vaimoanne siitä,
että pojan kuolema oli ratkaisematta. Hänen mielestään se oli vaimonne
syy. Mies käyttäytyi uhkaavasti. Hän palasi takaisin joka päivä. Te ette
tienneet, miten pääsisitte eroon hänestä. Lopulta kutsuitte hänet sisään
taloon. Niinkö siinä kävi? Ture Stenholm voihkaisi. Sitten hän nyökkäsi. Wallander sanoi:
— Te kutsuitte Alexanderssonin sisään. Lupasitte ensin, että hän saisi
puhua sairaan vaimonne kanssa. Tarjositte hänelle kahvia, jossa oli
myrkkyä. Sitten sanoittekin, että hän voisi palata seuraavana päivänä. Ehkä
sanoitte, että vaimonne nukkui tai voi huonosti. Ongelma oli
ratkaistu. Alexandersson oli saanut myrkyn. Tiesitte, että hän kuolisi
pian. Kuolema näyttäisi sydänkohtaukselta. Niinkö kaikki kävi? Vanha mies istui liikkumatta paikallaan. Wallander odotti. Hän näki ikkunasta, että ulkona oli edelleen sakea sumu. — Vaimoni ei tehnyt koskaan mitään virhettä, Ture Stenholm sanoi
äkkiä. — Ajat muuttuivat. Rikoksia tehtiin enemmän ja ne olivat entistä
raaempia. Poliisi ja syyttäjä eivät voineet mitään sille asialle. Se ei ollut
heidän syynsä. Ymmärrätte varmaan, kun olette itse poliisi?
Wallander nyökkäsi. — Mutta Alexandersson syytti vaimoani, vanha mies jatkoi. — Hänen
mielestään oli vaimoni vika, että hänen poikansa kuolemaa ei
selvitetty. Hän vainosi ja uhkaili meitä monta vuotta. Luulimme, että
pääsimme hänestä eroon, kun muutimme tänne. Mutta eräänä päivänä hän
löysi meidät. Ture Stenholm vaikeni. Sitten hän nousi nojatuolista. — Mennään vaimoni luo. Hän voi kertoa itse, hän sanoi. Kurt Wallander ja Ture Stenholm nousivat portaat yläkertaan. Yläkerrassa oli iso ja valoisa huone. Kajsa Stenholm makasi sängyssä. Koira makasi lattialla. — Vaimoni ei nuku. Voitte mennä hänen luokseen ja puhua hänelle,
Ture Stenholm sanoi. Wallander astui naisen luo. Nainen oli hyvin laiha. Kasvojen luut näkyivät selvästi ihon alta. Naisen pää näytti aivan
pääkallolta. Äkkiä Wallander ymmärsi, että nainen oli kuollut. Hän kääntyi nopeasti ympäri. Ture Stenholm seisoi oviaukossa. Hänellä oli toisessa kädessään pistooli. Hän nosti pistoolin Wallanderia
kohti. — Tiesin, että tulette takaisin, Stenholm sanoi. — Siksi oli hyvä, että
vaimoni sai kuolla. — Pankaa pistooli pois, Wallander käski. Vanha mies puisti päätään. Wallander oli lamaantunut pelosta. Sitten kaikki tapahtui nopeasti. Mies suuntasi pistoolin kohti omaa päätään ja painoi liipaisinta. Laukauksen kaiku jylisi huoneessa. Stenholmin ruumis kaatui laukauksen voimasta puolittain ovesta ulos. Seinille roiskui verta. Vanha mies oli kuollut. Wallanderia huimasi ja hän luuli pyörtyvänsä. Hän kompuroi ulos ovesta ja alas portaita. Hän kaivoi esiin kännykkänsä ja soitti poliisitalolle. — Yhdistäkää Hanssonille tai Höglundille! Heti! Wallander sanoi
puhelimeen. Vähän ajan päästä Ann-Britt Höglund vastasi. Wallander huokaisi. — Kaikki on ohi. — Olen Stenholmin luona Svartessa. Täällä on kaksi ruumista. — Mitä on tapahtunut? Oletko loukkaantunut? Ann-Britt Höglund
kysyi. — En ole. Tulkaa vain tänne nopeasti, Wallander vastasi. Wallander meni ulos. Ranta oli kietoutunut sumuun. Hän seisoi sumun keskellä ja odotti poliiseja. Hän tunsi itsensä
surulliseksi ja alakuloiseksi. Jälleen kerran hän oli ollut mukana
todistamassa murheellista tapahtumaa. Joskus hän mietti, olisiko hänen sittenkin pitänyt valita jokin toinen
ammatti. Vähän ajan päästä poliisiautot ja ambulanssit tulivat Stenholmin
talolle. Ann-Britt Höglund nousi autosta. Hän näki Wallanderin, joka näytti mustalta varjolta valkoisen sumun
keskellä. — Mitä on tapahtunut? hän kysyi. — Olemme ratkaisseet taksin takapenkille kuolleen miehen murhan,
Wallander sanoi. Ann-Britt Höglund katsoi häntä. Hän odotti, että Wallander olisi sanonut vielä jotain, kertonut lisää. — Ei muuta, Wallander sanoi. — Se on ainoa asia, jonka olemme tehneet. Wallander alkoi kävellä hitaasti poispäin rantaa pitkin. Pian hän oli kadonnut sumuun. Natalia Kisnanen - Missä olеt,
suomalainen 
Ensimmäinen luku, jossa Kerttu ihmettelee, miten ihmeessä
suomalaiset ovat itse oppineet oman kielensä
Kerttu katseli yksinäisiä jalanjälkiä lumessa. Lunta oli satanut koko perjantai-illan.Tuon kauhean perjantai-illan,
jona Henkan ja Kertun asunto oli kiehunut kuin tulinen keitto. Sellainen,
joka saa nenän kutiamaan ja silmät vuotamaan vettä, jos erehtyy
työntämään päänsä padasta kohoaviin huuruihin. Henkka ja Kerttu olivat erehtyneet. Maailma ikkunan takana oli kuitenkin kylmä ja rauhallinen. Siitä
Kerttu oli kiitollinen, että lumisade oli lakannut Henkan lähtiessä. —    Johtolanka, Kerttu sanoi katsellessaan jälkiä, joita tutut miesten
talvikengät olivat painaneet hankeen. Jäljet veivät ja päättyivät bussipysäkille. Edellinen bussi oli kaartanut
ohi kauan sitten, päätteli Kerttu, sillä pysäkillä hytisi ja värjötteli nainen. Hän oli keski-ikäinen ja pyylevä, ja halusi jostakin syystä pukeutua
asialliseen hameeseen pakkasella. Sukkahousuihin verhotut sääret palelivat
taatusti! Palella taisi naisen naamakin, niin punaiset hänen poskensa olivat. Tavallisesti suomalaisposket olivat Kertusta melkein yhtä kalpeita kuin
lumi. Kertusta tuntui hölmöltä, aivan epäkohteliaalta seistä naisen vieressä
mitään sanomatta valkeassa maailmassa, joka oli heitä kahta lukuun
ottamatta autio. Monta 
piinaavaa 
minuuttia Kerttu 
mietti, 
ettei 
hän 
oppisi
ikimaailmassa kunnolla suomea, jos hän seisoisi hiljaa niin kuin
suomalaiset! Miten ihmeessä vaitonaiset suomalaiset olivat itse oppineet
oman kielensä? Ai niin. Tietenkin puhelimeen puhumalla. Punaposkisen naisen
puhelin alkoi soida. Se oli käsilaukun pohjalla, ja ennen kuin nainen sai sen
käsiinsä, Kerttu oli ehtinyt kuulla soittoääntä hyvän matkaa. Se oli pätkä
Kertulle radiosta tuttua iskelmää. Hei, onko muita meitä maailmaan eksyneitä täällä päällä kylmän
maan, siipirikkoina? —    No hei! Mä oon kuule täällä bussipysäkillä vieläkin. Joo-o,
sanopa muuta! Suututtaa! Ja täällä on kauheen kylmä! No mä tuun niin pian
ku mä pääsen… Kyllä suomalaiset puhua osasivat. He kuitenkin ryhtyivät puhumaan
vasta, kun he tunsivat puhekumppaninsa. Eli kuinka kukaan saattoi tutustua
uusiin ihmisiin, jos uusien ihmisten kanssa ei voinut puhua? Ainakaan
Kerttuun kukaan ei tällä menolla ikinä saisi tilaisuutta tutustua! Kun nainen oli lakannut puhumasta puhelimessa, sanat tekivät kapinan
Kertun kielellä ja karkasivat ulos:
—     Hei, mulla ei oo kelloa mukana, mä unohdin sen. Koska tulee
seuraava bussi? Nainen ilahtui, joko siitä, että tumma vierustoveri puhuikin
suomea, tai siitä, että pääsi valittamaan. Hän olikin jo puhelunsa aikana
päässyt vauhtiin valittamisen kanssa. —     Sen piti tullajo kauan sitten! Taas on yksi bussi jääny välistä. Nää
on nää lumikelit semmosia, ettei yhtään voi luottaa aikatauluihin! Kerttukin ilahtui. Jotkut suomalaiset vaivaantuivat, kun heidän
kanssaan yritti puhua, mutta onneksi tämä nainen ei kuulunut heihin. Hän
silmäili Kerttua uteliaasti, mutta ystävällisesti, kunnes lopulta uteliaisuus
tiivistyi kysymykseksi. —     Mitä sä muuten tykkäät lumesta? Kerttu huomasi, että hänen jalkansa olivat asettuneet ihan itsestään
Henkan jättämien jalanjälkien sisään. —     Lumi on kaunis… mutta joskus se on niin kylmä. —     Kylmää, niin, lumi on kylmää, eihän se lämmintä voisi ollakaan,
pullea nainen naurahti. —     Mä tarkotan… Mä tarkotan, että lumi ei välitä. Se vaan on kaunis
ja hiljaa. Vaikka mitä tapahtuis. Sanontojen ja vaikeiden sanojen selitykset Ai niin. Kun muistetaan jotakin, mikä olisi pitänyt muistaa jo aiemmin. «Ai niin, unohdin ostaa maitoa kun kävin kaupassa.» «Ai niin, en vielä ole
kertonut siitä.» Asettuneen, perusmuoto asettua. Mennä paikalleen, pysähtyä olemaan
jossakin. Huomasi jalkojensa asettuneen, huomasi, että jalat olivat
asettuneet. Huuruihin, perusmuoto huuru. Höyry, kaasu. Hytisi, perusmuoto hytistä. Täristä, koska on liian kylmä. Palella. Hyvän matkaa. Kauan. Ihan itsestään. Ilman apua. Omin päin. Itsekseen. Ikimaailmassa. Koskaan, milloinkaan, ikinä. Johtolanka. Vinkki, merkki, vihje siitä, mitä on tapahtunut, kuka on
tehnyt. Taustalla verbi johtaa; tie voi johtaa eli viedä kotiin. Opettaja voi
johtaa oppilaat oikeaan suuntaan, kun oppilaat kävelevät opettajan
perässä. Jäänyt 
välistä, 
perusmuoto 
jäädä 
välistä. Olla 
tulematta,
tapahtumatta, vaikka sen piti tulla tai tapahtua. Jos odotat joka viikko
kirjettä, mutta yhtenä viikkona kirjettä ei tule, silloin yksi kirje on jäänyt
välistä. Kaartanut, perusmuoto kaartaa. Kulkea mutkaa pitkin. Mennä
eteenpäin ympyrän tai puoliympyrän muodossa. Kapina. Vastustus, yritys muuttaa asiat toisenlaisiksi. Kehumaan, perusmuoto kehua. Sanoa kauniita asioita, ylistää. Kunnolla. Hyvin, hienosti, täysin. Kun työn tekee kunnolla, sen tekee
hyvin. Taustalla substantiivi kunto; se, jolla on hyvä kunto, jaksaa liikkua ja
tehdä raskasta työtä. Se, jolla on huono kunto, ei jaksa vaan väsyy nopeasti. Kutiamaan, perusmuoto kutista. Iho kutisee, kun sitä pitää raapia. Nenä kutisee, kun se pitää niistää, vaikkapa nenäliinaan. Kuulunut heihin, perusmuoto kuulua johonkin. Olla osa jotakin. Suomi
on osa Eurooppaa, joten Suomi kuuluu Eurooppaan. Banaani kuuluu
hedelmiin, mansikka kuuluu marjoihin. Lakannut, perusmuoto lakata. Loppua, päättyä. Lukuun ottamatta. Jos näitä ei lasketa eli oteta lukuun; ilman näitä. Heitä kahta lukuun ottamatta, ilman heitä kahta. Lumikeli. Luminen sää. Piinaavaa. Liian ikävää, tylsää tai jännittävää. Puhekumppaninsa, perusmuoto puhekumppani. Henkilö, jonka kanssa
puhutaan, keskustellaan, jutellaan. Punaposkisen, perusmuoto punaposkinen. Sellainen, jolla on punaiset
posket. Pyylevä. Pullea, lihava. Päästä vauhtiin. Innostua. Tehdä jotakin keskittyneesti, haluamatta
lopettaa. Runollisesti. Runollinen kieli on kaunista kieltä, kielellistä taidetta. Runollinen puhe on kuin runokirjasta. Saattoi tutustua, perusmuoto saattaa tutustua. Voida tutustua, pystyä
tutustumaan. Siipirikkoina, perusmuoto siipirikko. Joku joka voisi lentää jos häntä
ei olisi satutettu. Lintu, jolla on vain yksi siipi, on siipirikko. Silmäili, 
perusmuoto 
silmäillä. Käyttää 
silmiään 
tarkempaan
katsomiseen. Katsella. Tiivistyi, perusmuoto tiivistyä. Muuttua ajatuksesta toiminnaksi,
teoiksi. Muuttua kaasusta nesteeksi, vaikkapa vesihöyrystä pisaraksi. Muuttua monesta yhdeksi, jossa kaikki monen osat näkyvät. Tuskaa, perusmuoto tuska. Suuri kipu. Hyvin epämiellyttävä olo. Tällä menolla. Jos asiat tapahtuvat samalla tavalla. Niin kuin tähän
asti. Vaitonaiset, perusmuoto vaitonainen. Hiljainen, vähän tai harvoin
puhuva. Vaivaantuivat, perusmuoto vaivaantua. Tuntea olonsa epämukavaksi,
ikäväksi, kiusaantuneeksi. Taustalla verbi vaivata; taikinaa voi vaivata eli
leipoa, ja vaivauksen jälkeen taikina voisi tuntea olonsa vaivaantuneeksi. Vei tämän mennessään, perusmuoto viedä mennessään. Ottaa
mukaansa. Napata jokin ja mennä pois sen kanssa. Verhotut, perusmuoto verhota. Peittää, piilottaa, kätkeä kauniiseen
kankaaseen. Taustalla verhot, kankaat, jotka roikkuvat ikkunoita
koristamassa. Vierustoveri. Henkilö, joka on vieressä. Lähimpänä seisova, istuva tai
makaava ihminen. Vuotamaan, perusmuoto vuotaa. Valua tai päästää valumaan ulos. Veri
voi vuotaa sormesta. Vesijohto vuotaa, kun siitä tippuu vettä. Välinpitämätön. Sellainen, joka ei piittaa, ei välitä toisesta. Sellainen,
jota ei kiinnosta, miltä toisesta tuntuu. Värjötteli, perusmuoto värjötellä. Yrittää pysyä lämpimänä, kun on
liian kylmä. Toinen luku, jossa Eija ajattelee: «Mitä minä sanoin!» Kerttu ei ollut soittanut ja varoittanut tulostaan. Niinpä nainen, jonka
luokse Kerttu oli bussilla menossa, ei tiennyt tämän seisovan oven takana. Kerttu ei pitänyt kiirettä ovikellon soittamisen kanssa. Hän seisoi
rapussa ja piti villatumput päällä, vaikka hänen olisi oikeastaan pitänyt
vetää ainakin toinen niistä kädestään ja painaa ovikelloa. Totuuden nimissä on sanottava, ettei Eija olisi ihmetellyt, jos olisi
tiennyt, kuinka kauan hänen veljensä vaimo jahkaili oven takana. Eija tiesi, että hänen naamastaan näki, mitä mieltä hän oli
kaukorakastumisesta, Mariquitasta ja pikkuveljen koko avioliitosta. Pessimismi ja suurkatastrofin odotus olivat kaivertaneet lisää ryppyjä
ikääntyville kasvoille aina, kun Eija oli katsahtanut Mariquitaan (se oli
Kertun alkuperäinen nimi). Ei Eija mikään rasisti ollut, vaikka niin Mariquita varmastikin asian
tulkitsi. Eikä häntä siitäkään voinut moittia. Tyttöparka oli varmastikin
synnyinmaassaan tottunut ihonväriin perustuvaan ylenkatseeseen. Monet
häntä vaaleammat ihmiset pitivät itseään häntä parempana vain, koska
olivat vaaleita. Henkka oli kerran Eijan kuullen vakuuttanut Mariquitalle, että
Helsingin seudulla oli ylipäätäänkin vain vähän rasisteja. Kunhan Mariquita
vain oppisi suomea, ihmiset pitäisivät hänestä yhtä paljon kuin Henkka piti. Paitsi ettei Mariquita tietenkään saisi antaa kenenkään muun pitää hänestä
yhtä paljon kuin Henkka piti. Niin Henkka oli sanonut ja rutistanut Kerttua
omistavasti. Eija ei voinut olla irvistelemättä ajatellessaan, miten nuo kyyhkyläiset
eivät malttaneet pitää näppejään erossa toisistaan. Huulista puhumattakaan! Mokomakin lii— mapari! Millään eivät nuo kaksi malttaneet istua siivosti
vierekkäin. Aina heidän piti vähintäänkin nojailla toisiinsa kuin kaksi
selkärangatonta. Eija oli paheksuvalla katseellaan sentään saanut
Mariquitan tajuamaan, ettei ollut sopivaa röhnöttää Henkan sylissä Eijan
pienen pojan nähden. Henkka oli niin ajattelematon, mutta se nyt oli miehille tyypillistä! Pikkuveli oli kiskonut tytön kaukaiseen peräpohjolaan ymmärtämättä, ettei
salamarakastuminen voinut johtaa kuin suurkatastrofiin. Vaikka eihän sitä
tyttöä kiskoa tarvinnut. Hyvinvointi-Suomi houkutti taatusti ketä tahansa
köyhää piikaa kehitysmaasta, sen Eija ymmärsi hyvin. Pikkuveli-höppänä varmaan kuvitteli Eijan olevan vain katkera vanha
akka. Se olikin helpompaa kuin kuunnella, mitä sanottavaa isosiskolla
oikeasti olisi ollut. Kuinka ironista elämässä olikaan se, ettei kukaan halunnut oppia
toisten virheistä. Jokaisen piti tehdä omansa. Pikkuveli ei suostunut
tajuamaan, ettei kukaan mitenkään voinut tuntea vierasmaalaista
morsiantaan vuoden tuttavuuden perusteella! Mariquita ei ollut sen halukkaampi näkemään vaaraa kuin
Henkkakaan, saati sitten kuulemaan siitä Eijalta. Vaan kenenpä muunkaan
kuin Eijan kelloa hän olisi nyt ringutellut. Henkalla ei ollut muita omaisia
kuin tämä yksi epäluuloinen isosisko -ja viisivuotias siskonpoika, Jevgeni. —     Pling plong, äiti, ovikello soi! poika kiljui. —     Kuka siellä voi olla? En odota ketään, Eija vastasi
vastahakoisena nousemaan laiskanlinnastaan, sillä hän olisi halunnut katsoa
rauhassa lauantaiaamupäivän sisustusohjelmaa. Eijan jalkojakin pakotti. Onneksi hänen ei tarvinnut kiiruhtaa, sillä
reipas poika riensi yökylässä olleen ystävänsä kanssa ovelle. Eija hymyili
lapsensa kiltteydelle. Petyttyään miehiin Eija oli yksinään adoptoinut itselleen pellavapäisen
pojanvesselin Venäjältä. Helpolla pääsivät ne, joiden odotusaika kesti vain
yhdeksän kuukautta! Byrokraattinen raskaus oli raastavan paljon pitempi. Jevgeni ehti kasvaa kolmivuotiaaksi orpokodissa, ennen kuin Eija sai luvan
tuoda hänet Suomeen. Nyt Jevgeni oli viiden vanha ja puhui täydellistä suomea. Hänen
puheestaan ei kukaan voinut kuulla, ettei hän ollut syntynyt Suomessa. Mariquita oli sanonut olevansa siitä vähän kateellinen Jevgenille — ja
kaikille maailman lapsille! He oppivat kieliä niin kamalan nopeasti, ja
ilman aksenttia. Eijaa säälitti tyttöparka. Mariquita oli käyttänyt suomen oppimiseen
niin paljon aikaa ja energiaa — sinisilmäisesti, Eija olisi halunnut ajatella,
mutta Mariquitan silmät olivat kyllä ruskeat. Niin. Anteliaan Henkan silmät ne tässä sittenkin kaikkein sinisimmät
taisivat olla. Ken on kummin kaima Suomalaisissa romaaneissa vilisee joskus sanoja, jotka viittaavat
sukulaisuuteen. Tai ainakin sinne päin. Helpoimmat sukulaissanat osaatkin
varmasti jo: 
Eno on äitisi veli. Setä on isäsi veli. Lapset tosin usein kutsuvat kaikkia aikuisia miehiä
sediksi. Täti on äitisi tai isäsi sisko. Lapset saattavat sanoa kaikkia aikuisia
naisia tädeiksi. Serkku on tätisi tai setäsi lapsi. Anoppi on vaimosi tai aviomiehesi äiti. Appi tai tuttavallisemmin appiukko on puolisosi isä. Vävy on tyttäresi aviomies. Nykyaikana vävyksi voi kutsua pojankin
aviomiestä. Miniä on oman pojan vaimo, tai miksei nykyään tyttärenkin
vaimo. Anoppi, appi, vävy ja miniä ovat yleisesti käytössä jo ennen avioliittoa. Eli vaikka et esimerkiksi olisikaan naimisissa tyttö- tai poikaystäväsi
kanssa, hänen vanhempansa voivat kutsua sinua miniäksi tai vävyksi. Mummi, mummo tai mummu on isoäitisi. Mummoiksi kutsutaan
kaikkia iäkkäitä naisia, ainakin silloin kun he eivät kuule. Vaari tai ukki on
isoisäsi. Nämäkin sukulaiset on hyvä tuntea: Mamma voi suomessa olla yhtä hyvin äiti kuin isoäiti. Pappa voi suomessa tarkoittaa sekä isää että isoisää — tai ketä
tahansa vanhempaa miestä. Pikkuserkku on serkun lapsi. Lanko on vaimon veli — tai siskon aviomies. Käly on aviomiehen sisko — tai veljen vaimo. Nato on monen mielestä sama kuin käly, mutta virallisesti vain
aviomiehen sisko. Eli jos luet romaania jossa nato hyökkää sankarin
kimppuun, sankari-poloinen ei onneksi ole sotilasliiton tähtäimessä. Tosin
perheriita voi tuntua hänestä yhtä kamalalta kuin pommi-isku. Kyty on aviomiehen veli. Taata on isoisä. Nämä eivät ehkä varsinaisesti ole sukua, mutta törmäät varmasti
heihinkin: Kummitäti tai kummisetä tai ihan vaan pelkkä kummi astuu esiin, kun
joku saa lapsen. Silloin lapsen äiti ja isä valitsevat hänelle kummit ystävien ja
sukulaisten joukosta. Kummin tulisi olla mukana lapsen elämässä. Hän voi
hoitaa tätä ja viedä tätä esimerkiksi elokuviin tai matkoille. Laiskakin
kummi muistaa lasta lahjoilla silloin kun lapsella on merkkipäivä. Ennen
vanhaan kummin tuli opettaa lapselle kristinuskoa ja huolehtia tästä, jos
lapsen vanhemmat eivät enää pystyisi tästä huolehtimaan. Nyky-Suomessa
nekin, jotka eivät kuulu kirkkoon, nimeävät lapsilleen kummeja. Leski on menettänyt puolisonsa. Hänen aviomiehensä tai vaimonsa on
kuollut. Orpo on menettänyt vanhempansa. Orvon isä ja äiti ovat kuolleet. Kaima on henkilö jolla on sama nimi kuin sinulla. Kun suomalainen
kertoo juhlista, joihin oli kutsuttu kummit ja kaimat, hän tarkoittaa, että
vieraita oli epätavallisen paljon. Jätkä on mies tai poika. Ennen vanhaan
jätkiä olivat vain metsätöitä tekevät miehet. Muija on nainen tai vähintään
teini-ikäinen tyttö. Ennen vanhaan muijia olivat vain köyhät, vanhemmat
naiset. Tantta on vanhempi naishenkilö. Kaaso tulee vastaan häissä. Hän auttaa morsianta ja on yleensä tämän
paras ystävätär tai sisar.
…ja jossa suku on pahin
—     Hei, se on Kerttu! Jevgeni hihkaisi iloisesti saatuaan oven auki. Jevgenin vieressä seisoi toinen poika, jonka iho oli ruskea niin kuin
Kertunkin. Kerttu astui sisään hymyillen kummallekin söpöläiselle. Samalla
hän huomasi silittävänsä vaivihkaa mahaansa. —     Tää on mun kaveri Asad, se asuu tässä samassa rapussa ja se oli
meillä yötä, Jevgeni selitti Kertulle, ja sitten hän selitti toiselle pojalle: —
Kerttu on mun enon kanssa naimisissa. Poikien äänet saivat Kertun tuntemaan omantunnon pistoksen. Jospa
hän sittenkin oli ajatellut liian synkästi Eijasta. Eihän sellainen ihminen
voinut olla kovin paha, joka oli ottanut äidittömän pojan omakseen! Ja
Jevgenin yövieras oli kävelevä todiste siitä, ettei Eijalla voinut olla
liiemmin ennakkoluuloja tummaihoisia ihmisiä kohtaan. Hetken Kerttu
toivoi kuvitelleensa koko jutun, sen, että Eijalla oli jotakin häntä vastaan. Siis hetken. —    Sä! Eija huudahti. — Missä Henkka on? —    Etkö säkään tiiä? Kerttu vastasi vastakysymyksellä. — Henkka on
kadonnu! Henkka ei ollut uskoutunut huolistaan edes omalle siskolleen! Se
huolestutti Kerttua, mutta samalla hänen lävitseen kulki pieni voitonriemun
purkaus. Eipä epäilevä Eija ollutkaan läheisempi Henkalle kuin Kerttu! —    Miten sun nimi voi olla Kerttu vaikka se on suomalainen nimi ja
sä et näytä suomalaiselta? Asad kysyi. —    Sen nimi on Mariquita. Se on espanjaa ja tarkottaa leppäkerttua,
Eija ilmoitti. —    Niin, Kerttu naurahti. — Mun nimi on oikeasti Maria, niin kuin
mun mummonkin oli. Mun veljet aina sano mua Mariquitaksi, ja sitten
Henkka anto mulle suomalaisen lempinimen. Siksi mun nimi on nyt Kerttu. —    Kuinka söpöä. Ja nytkö sä et tiedä missä Henkka on? Eija tivasi. Eijan vaativa äänensävy toi itkun takaisin Kertun kurkkuun. Johan nyt
olivatkin tunteet pinnassa! Mutta sitä iloa Kerttu ei Eijalle antaisi, että itkisi
tämän edessä! Kerttu keskittyi kuulostamaan yhtä kovalta kuin Eija:
—    Henkka lähti yöllä ulos, eikä se vastaa puhelimeen. Sen känny on
kiinni. — Jos joku rosvo on hyökänny sen kimppuun! Asad huudahti. —    Niin, tai jos se on jääny auton alle! Jevgeni ehdotti. Pojat näyttivät olevan pikemminkin täpinöissään kuin peloissaan. Lapset innostuivat niin helposti, kun tapahtui jotakin erilaista ja jännittävää. Eija loi kuitenkin Kerttuun syyttävän katseen ja sanoi:
—    Pojat, rauhoittukaa. Kerttu voisi kertoa, miksi Henkka lähti yöllä
ulos. Tappelitteko te kenties? Kerttu ei vastannut mitään. Hänellä oli täysi työ katsoa Eijaa takaisin
yhtä äkäisesti kuin Eija katsoi häntä. —    Eihän yöllä saa lähteä ulos vaikka oiskin vihanen, Jevgeni sanoi. —    Tarvitaankin aikamoinen vihastuminen, että aikuinen mies karkaa
omasta kodistaan, Eija sanoi. —    Henkka ei oo ikinä ollu poissa mun luota näin kauan. Jo
kakstoista tuntia se on ollu kadonnu! Kerttu vastasi, ja nyt hänen äänestään
särähti jo itku. —     Onko se pysynyt susta irti ennätykselliset kaksitoista tuntia, Eija
päivitteli. Eija olisi sanonut enemmänkin, mutta jokin sai hänet
pysähtymään. Ehkäpä se, että Jevgeni oli rientänyt halaamaan enonsa
nuorikkoa. Eija väänsi ilmettään vähän pehmeämmäksi ja tarttui
puhelimeen. —    Tällaisissa tapauksissa pitää varmuuden vuoksi soittaa
terveyskeskukseen ja kysyä sieltä. Ei Henkalle kyllä varmaan mitään ole
sattunut. Yleensä sairaaloista soitetaan potilaan kotiin, jos on tapahtunut
onnettomuus, Eija rauhoitteli poikia. — Haloo, Eija Kettunen täällä. Haluaisin varmistaa, ettei yön aikana kadonnut veljeni Henri Kettunen ole
joutunut potilaaksi… Kyllä, odotan… Mariquita, voisitko viedä pojat
Jevgenin huoneeseen? Kerttu katsoi parhaaksi totella Eijan huitovaa kättä, sillä Jevgeni ja
Asad eivät malttaneet pysyä aloillaan, saati sitten vaiti. Pian pojat ja Kerttu
istuivat lattialla rakentamassa linnaa lego-palikoista. Tai oikeastaan vain
Kerttu rakensi, sillä rakentaminen sai hänet tuntemaan olonsa hieman
paremmaksi. Jevgeni sen sijaan kiipeili levottomana vuoteellaan, kävi
avaamassa ikkunan, kulki ympyrää lelujaan näpräten, kunnes istahti lopulta
Kertun viereen irrottelemaan linnasta palasia. Asad keskittyi katselemaan
Kerttua ja kuiskimaan Jevgenille kysymyksiä. —     Mistä se tulee? Miks se meni sun enos kaa naimisiin? —     Voit sä mullekin puhua, Kerttu rohkaisi Asadia, ja niin poika
tekikin. —     Kuinka monta veljeä sulia on? Mulla on viis siskoa! —     lla on kolme veljeä. Ne asuu Kolumbiassa. Sieltä Kolumbiasta
mäkin tulen. —    Mun siskot asuu täällä Suomessa niin kuin mäkin, mutta meidän
äiti ja isä tuli Somaliasta, Asad kertoi. —    Niitten piti karata sieltä kun siellä Somaliassa oli niin vaarallista,
Jevgeni tiedotti. —     Kolumbiassakin voi olla vaarallista, Kerttu mutisi. Hän oli vaipua mietteisiinsä. Mitä hänen veljilleen mahtoi kuulua? Leandron oli ollut tarkoitus tulla käymään Suomessa, mutta se oli liian
ihana unelma tullakseen todeksi. Leandro-veli ei ollut vastannut
sähköpostiviesteihin moneen päivään. Veljeksistä keskimmäinen, Camilo,
taas roikkui nettikahvilassa ihan liikaa, ihan kuin hänellä ei olisi parempaa
tekemistä ollutkaan. Eikä sitä Camilon mukaan kyllä ollutkaan. Siellä,
mistä Kerttu tuli, oli liian vähän töitä. Nuorin veli Santiago olikin löytänyt
niitä isommasta kaupungista. —     Onks Kolumbia lähellä Somaliaa, Asad kysyi, ja Kerttu havahtui. Ei nyt saanut murehtia menneitä, nyt piti keskittyä lapsiin! —     Ei oo lähellä. Somalia on Afrikassa, mutta Kolumbia on Etelä-
Amerikassa. —     Miks sä sitte näytät afrikkalaiselta? Jevgeni kysyi. Kerttu päätti, että hänen oli päästävä lasten seuraan useammin. Heillä
oli kiinnostavia kysymyksiä ja puheenaiheita! Eija astui kuitenkin
huoneeseen, ennen kuin Kerttu ehti keksiä, kuinka vastata suomeksi hyvään
kysymykseen ja vielä niin, että leikki-ikäiset pojat ymmärtäisivät
vastauksen. —    Ikkuna kiinni, lämpöhän karkaa harakoille! Eija kivahti. Hän syöksyi sulkemaan ikkunan ja siivosi mennessään muutaman
lelun lattialta. Kerttu pani merkille, että Eija oli katsonut tarpeelliseksi
siistiä kampauksensakin vieraskuntoon. Eija sanoi:
—    Ei ollut Henkka-eno sairaalassa. Eikä sen kännykkä ole vieläkään
päällä. Heidin kännykkä oli sen sijaan päällä ja Heidi tulee tänne ihan
kohta, Ainon kanssa. —    Jee! pojat huusivat. — Aino on meidän kaveri, Asad selvensi. —    Heidi osaa varmaan kertoa meille, mitä seuraavaksi. Se on poliisi,
Eija selvensi lisää. —    Mutta sä et vielä kertonu miksi eteläamerikkalaiset näyttää
afrikkalaisilta, Jevgeni muistutti. Eija keskeytti poikansa. —    Mariquitalla on varmaan nälkä. Annetaanpas, pojat, tädin nyt
syödä. —    Kiitos, mutta ei mulla kyllä oo nälkä, Kerttu vastusteli. Huoli Henkasta sai ajatuksen syömisestä tuntumaan kurjalta. Oikeastaan ihan kaikki tuntui äkkiä Kertusta kurjalta. Pitikö tähän nyt
poliisikin vetää mukaan? Tärkeintä oli, ettei Henkalle ollut sattunut mitään. Eivätkö he nyt voisi vain odottaa, että mies soittaisi, tai laittaisi edes
puhelimensa päälle? Kerttu oli koko bussimatkan lähetellyt Henkalle
tekstiviestejä, mies saisi ne kun vain avaisi puhelimensa! Eija mulkaisi Kerttua hyvin merkitsevästi. —    Jospa mä kuitenkin ottasin kahvia, Kerttu kakaisi ja seurasi Eijaa
keittiöön. Sanontojen ja vaikeiden sanojen selitykset Ennakkoluuloja, perusmuoto ennakkoluulo. Se, jolla on ennakkoluulo
toista kohtaan, ajattelee toisesta pahaa, ennen kuin tuntee tämän, tutustuu
tähän. Epäluuloinen. Sellainen, joka suhtautuu toiseen varovasti, epäilee
jotain pahaa hänestä. Hetken. Vähän aikaa. Hihkaisi, perusmuoto hihkaista. Sanoa asia hyvin innostuneesti. Huudahtaa. Huolestutti, 
perusmuoto 
huolestuttaa. Tehdä 
huolestuneeksi,
levottomaksi, hermostuneeksi. Ikääntyville, perusmuoto ikääntyvä. Vanhaksi tuleva, vanheneva. Ikääntyvät kasvot alkavat tulla ryppyisiksi, iho ei enää ole sileä. Kaiversi, perusmuoto kaivertaa. Tehdä kuvio, uurre, jälki kaivamalla,
raaputtamalla. Kihlasormukseen voi kaivertaa kihlatun nimen. Kakaisi. Sanoi nopeasti, kuin yskien. Päästi sanat ulos kurkustaan. Kamalan nopeasti. Tosi nopeasti. Se ei oikeasti ole kamalaa, vaan
hienoa. Karkaa, perusmuoto karata. Paeta. Mennä pakoon, karkuun, pois
toisen luota. Piiloutua. Kaukorakastumisesta, perusmuoto kaukorakastuminen. Rakastuminen
kaukana asuvaan ihmiseen, jonka tapaaminen on välimatkan vuoksi hyvin
vaikeaa. Kunhan vain. Sitten kun, heti kun. Kuulostaakseen. Että kuulostaisi. Haluaa kuulostaa joltakin, joten
toimii sen mukaisesti
Läheisempi, perusmuoto läheinen. Lähellä henkisesti, tunteissa,
sydämen lähellä. Läheinen on se, jolle haluat kertoa ilosi ja surusi, johon
voit luottaa, jota rakastat. Lävitseen. Läpi. Neula kulki kankaan lävitse eli kankaan läpi. Morsiantaan, perusmuoto morsian. Nainen, joka on menossa
naimisiin, tai juuri mennyt. Henkan morsian on nainen, jonka kanssa
Henkka on menossa naimisiin — tai jonka kanssa hän on aika äsken mennyt
naimisiin. Nuorikkoa, perusmuoto nuorikko. Nuori vaimo. Nyyhkäisi, perusmuoto nyyhkäistä. Hengittää itkuisesti. Tehdä itkevä
ääni nenällä. Olivat olleet kotoisin, perusmuoto olla kotoisin. Tulla alun perin
jostakin. Olla syntynyt jossakin. Henkka on kotoisin Suomesta tarkoittaa,
että Henkka syntyi Suomessa. Oli 
vastaan, 
perusmuoto 
olla 
vastaan. Vastustaa, 
olla
ennakkoluuloinen, epäluuloinen. Eijalla oli jotakin häntä vastaan, Eija ei
pitänyt hänestä. Oli yötä, perusmuoto olla yötä. Olla toisen kotona kylässä, vieraana
koko yön. Omaisia, perusmuoto omainen. Lähisukulainen. Miehen omaisia ovat
vaimo, lapset, sisarukset ja vanhemmat. Omistavasti. Niin kuin toinen olisi omaisuutta. Omana pitäen. Orpokodissa, perusmuoto orpokoti. Talo lapsille, joiden äidit ja isät
ovat kuolleet tai kadonneet kokonaan. Pahemman kerran. Todella pahasti. Pellavapäisen, perusmuoto pellavapäinen. Vaaleatukkainen. Taustalla
substantiivi pellava, kasvi, josta Suomessa ennen vanhaan valmistettiin
valkoista kangasta. Perusteella. Kun syyn voi nähdä, tietää, päätellä jostakin. Eija
ajattelee, ettei Henkka voi tuntea Kerttua vuoden tuttavuuden perusteella,
Eija ajattelee, että Henkka ei voi tietää, millainen Kerttu on, koska he ovat
tunteneet toisensa vain vuoden. Petyttyään miehiin. Sen jälkeen, kun hän pettyi miehiin. Pikemminkin innoissaan kuin peloissaan. Enemmän innoissaan,
vähemmän peloissaan, vaikka voisi luulla, että asia on toisin päin. Pitivät parempana, perusmuoto pitää parempana. Ajatella, että on
parempi ja tärkeämpi kuin joku toinen. Asettaa itsensä toista korkeammalle. Pitivät itseään häntä parempana, he ajattelivat, että he olivat parempia
kuin hän. Plingplong. Ovikellon ääni. Potilaaksi, perusmuoto potilas. Sairas, jota hoidetaan. Purkaus. Irtoaminen kovalla vauhdilla, rajusti. Taustalla verbi
purkautua. Lanka voi purkautua, irrota kankaasta. Tulivuori voi purkautua,
jolloin siitä syöksyy laavaa. Ringute/lut, perusmuoto ringutella. Soittaa monta kertaa ovikellolla
tai puhelimella. Rutistanut, perusmuoto rutistaa. Halata lujaa. Puristaa itseään vasten. Salamarakastuminen. Rakastuminen todella nopeasti. Naimisiin tai
kihloihin meneminen, tai samaan asuntoon muuttaminen epätavallisen pian. Suhtautui, perusmuoto suhtautua. Kohdella. Asennoitua. Käyttäytyä. Se joka suhtautuu työntekoon positiivisesti menee mielellään töihin. Suhtautui happamasti, kohteli huonosti. Suurkatastrofin, perusmuoto suurkatastrofi. Suuri katastrofi, todella
hirveä tapahtuma. Maanjäristys ja tsunami ovat suurkatastrofeja. Synnyinmaassaan, perusmuoto synnyinmaa. Sinun synnyinmaasi on
maa, jossa olet syntynyt. Särähti, perusmuoto särähtää. Päästää ikävältä kuulostava ääni. Epämiellyttävä ääni särähtää korvaan. Söpöläiselle. Söpölle ihmiselle tai eläimelle. Söpö on sellainen joka
muistuttaa vauvaa, näyttää vauvalta. Tuttavuuden, perusmuoto tuttavuus. Toisen ihmisen tunteminen. Uskoutunut, perusmuoto uskoutua. Paljastaa, tunnustaa, kertoa
salaisuus. Vaivihkaa. Huomiota herättämättä. Toivoen että muut eivät huomaa. Vakuuttanut, perusmuoto vakuuttaa. Painottaa. Luvata, vannoa, että
asia on näin. Vastakysymyksellä. Kysymykseen 
voi 
joskus 
vastata 
toisella
kysymyksellä. Viiden vanha. Viisi vuotta vanha, viisivuotias. Villahansikas. Villainen hansikas, käsine, joka on tehty villasta. Voitonriemun, perusmuoto voitonriemu. Ilo siitä että voitti, onnistui. Väänsi, perusmuoto vääntää. Taivuttaa, pakottaa toiseen muotoon,
epäluonnolliseen asentoon. Ylipäätäänkin. Myös yleisesti. Se mitä sanottiin yhdestä ihmisestä päti
kaikkiin, ylipäätäänkin. Äkäisesti. Kiukkuisesti. Vihaisesti. Suuttuneesti. Aidittömän, perusmuoto äiditön. Henkilö, jolla ei ole äitiä. Äänensävy. Tapa, tyyli sanoa asia. Äänensävy voi olla vaikkapa
iloinen, surullinen, vihainen tai innostunut. Kolmas luku: Henkan tuntomerkit jakoon! Missä Henri «Henkka» Kettunen piileskelee? Haluat varmasti auttaa Kerttua. Ties vaikka Henkka olisi juuri tuo
mies, joka tuolla kulkee pihan poikki, kun vilkaiset varmuuden vuoksi ulos
ikkunasta. Ties vaikka, sillä ethän sinä sitä vielä voi tietää. Aivan totta,
sinulle on toki kerrottava, miltä etsimämme suomalaismies näyttää! Tehtävämme kannalta on valitettavaa, ettei Henkalla ole mitään
silmiinpistäviä tuntomerkkejä. Jossain muussa ympäristössä (kuten
Kolumbiassa) hän kyllä pistäisi silmään, sillä kyllähän vaaleat suomalaiset
ulkomailla joukosta erottuvat. Henkka on kuitenkin piiloutunut Suomeen —
sen verran Kerttukin tietää, sillä Henkka jätti passinsa kotiin. Henkka on yhtä pitkä kuin suomalaismiehet keskimäärin ovat, noin
180 senttimetriä. Hänellä on siniharmaat silmät ja lyhyt vaalea tukka, ja
pieni parta ja viikset, koska parturin mielestä ne sopivat hänelle. Henkka
antaa samalle parturille vuodesta toiseen vapaat kädet, ja siksi hänellä on
jatkuvasti samanlainen kampaus kuin joka toisella vastaantulijalla. Henkka on hieman ylipainoinen, mutta ei niin pahasti, että häntä voisi
pitää lihavana. Hänen pukeutumistyyliään voisi kuvailla huomiota
herättämättömäksi. Hän käyttää juuri sellaisia farkkuja ja paitoja, joita
kauppakeskuksista mahdollisimman vähällä etsimisellä löytyy (shoppailu
on hänestä naisten harrastus). Kaiken kaikkiaan Henkka on taustaansa sulautuva mies, jota tuskin
kukaan vilkaisee kahta kertaa. (Suomessa.) Ei mikään ihme, jos sellainen on
päässyt katoamaan! Entä missä Henkka yleensä pyörii? Päivisin Henkka koodaa toimistossa tietokoneohjelmia. Iltaisin hän
halailee Kerttua… ai niin, juuri nythän ongelman nimi on se, että ei halaa. Eikä häntä tällä viikolla odoteta toimistossakaan, sillä on talviloma. Mies
on vaihtanut vapaalle. Palatkaamme aikaan ennen Kerttua, päiviin, joina Henkka oli vapaa
siviilisäätynsäkin puolesta. Tarttukaamme kampeen ja pyörittäkäämme ajan
rattaita taaksepäin. Sinkku-Henkka pelaa tietokonepelejä ja katselee televisiota. Pari
kolme kertaa viikossa Henkka käy ulkoilemassa, usein sisarenpoikansa
kanssa. Henkka haluaa toisaalta olla miehen mallina isättömälle pojalle,
toisaalta pitää yllä jonkinlaista peruskuntoa. Hän on piinaavan tietoinen
siitä, miten epäterveellistä on istua niin paljon tietokoneella. Koska mikään urheilulaji ei ole onnistunut koukuttamaan Henkkaa, laji
vaihtuu alituiseen. Välillä hän ja Jevgeni hiihtävät, välillä luistelevat. Vuoden lämpimämmän puoliskon aikana he pyöräilevät ja rullaluistelevat ja
pelaavat jalkapalloa ja koripalloa. Metsässä he ovat monesti käyneet
vaeltelemassa. Kaikkein useimmin he käyvät uimassa, joko uimahallissa tai
järvessä, sillä uimisesta Jevgeni pitää eniten. Jos kysyisit Eijalta, millainen Henkka on, hän vastaisi näin:
—     Mun pikkuveli on loistoeno Jevgenille, ei paremmasta väliä! Aina se jaksaa lähteä pojan kanssa jonnekin. Kuitenkin Henkka on aina
ollut rauhallinen ja kiltti pikkuveli. Sitten Eijan äänensävy muuttuisi punnitummaksi. —     Oikeastaan liiankin kiltti. Pelkään, että sitä on liian helppo
käyttää hyväksi. Henkka jakelee rahojaan ihan liian avokätisesti ja uskoo
ihmisistä hyvää silloinkin, kun ne ei sitä ansaitse! Todennäköisesti hän haluaisi sanoa enemmänkin, tarkentaa sanojaan. Niin hän ei kuitenkaan tekisi, koska Kerttu olisi kuulolla. No, Kerttu
voisikin sitten itse kertoa, millainen hänen miehensä on. —     Henkka on huomaavainen, komea, ahkera, antelias — tosi hyvä
mies! Kerttu vakuuttaisi. —     Mistä teille tuli riitaa? Anteliaisuudestako? Joko niillä sun
veljilläs on työpaikat? Eija letkauttaisi. —     Sä varmaan ottaisit ne ilomielin töihin sun luokse. Yövartijoiksi
makuuhuoneeseen, Kerttu sähähtäisi. Nyt kannattaisi kumpaisenkin pitää suunsa kiinni. Ei pidä leikkiä
tulella metsäpalovaroituksen aikaan! —     Ei Henkassa mitään kilometrin pituisia miinuksia ole… mutta
eipä ole isoja plussiakaan. Henkka on yksinkertaisesti tylsä! Hei, tuohan oli Päivin ääni! Mistä hän tänne luikki? Päivi on Henkan
eksä. Hän tä meidän ei ehkä pitäisi kuunnella laisinkaan. Vai pitäisikö
sittenkin? Sanontojen ja vaikeiden sanojen selitykset Ajan rattaita, perusmuoto ajan rattaat. Koneisto, joka kuljettaa aikaa,
saa ajan kulumaan eteenpäin. Antaa vapaat kädet. Antaa toisen päättää itse. Avokätisesti. Anteliaasti. Avoimilla käsillä, jotka eivät ole puristuneet
nyrkkiin. Ei paremmasta väliä. Riittävä. Niin hyvä, että ei haittaa, jos vielä
parempaa ei tule. Eksä. Entinen rakastettu. Eksäsi on joku, joka oli tyttö- tai
poikaystäväsi, mutta ei ole sitä enää. Hän jätti sinut, tai ehkä sinä jätit
hänet. Erottuvat. Ovat erilaisia kuin muut. Etsimämme suomalaismies. Suomalaismies, jota me etsimme. Ilomielin. Oikein mielellään. Iloisia ajatuksia mielessä. Isättömälle, perusmuoto isätön. Sellainen, jolla ei ole isää. Huomiota herättämättömäksi, perusmuoto huomiota herättämätön. Sellainen, joka ei herätä huomiota, ei erotu joukosta. Näky, joka ei
kiinnosta ketään. Jakelee. Jakaa monelle, antaa sinne ja tänne. Joka toisella. Ei jokaisella, ei kaikilla, vaan kahdella neljästä, tai
neljällä kahdeksasta. Kampeen, perusmuoto kampi. Kädensija, josta vääntämällä jokin
liikkuu tai aukeaa. Keskimäärin. Matemaattinen tapa ilmaista, että tämä on tavallista ja
yleistä, että ei olla ääripäissä vaan keskellä. Jos yksi lapsi on neljävuotias,
toinen viisivuotias ja kolmas kuusivuotias, voidaan sanoa, että nämä lapset
ovat keskimäärin viisi vuotta. Koukuttamaan, perusmuoto koukuttaa. Panna koukkuun kiinni,
pyydystää koukulla. Hyvin kiinnostava harrastus tai herkullinen ruokalaji
voi myös koukuttaa — niitä haluaa aina lisää. Kumpaisenkin. Kummankin. Molempien. Kuvailla. Kertoa, millainen joku on. Kuulolla. Kuulemassa, kuuloetäisyydellä. Loistoeno. Tosi hyvä eli loistava eno. Luikki. Liikkui niin, että häntä oli vaikea huomata, nopeasti ja
piilossa. Miinuksia, 
perusmuoto 
miinus. Huono 
puoli, 
pahe, 
ikävä
luonteenpiirre. Kirjaimellisesti matematiikkaa: neljä miinus kolme on yksi
eli 4 — 3 = 1.
Palatkaamme, 
tarttukaamme, 
pyörittäkäämme. Me 
pyydämme
itseämme ja lukijaa palaamaan, tarttumaan, pyörittämään. Peruskuntoa, 
perusmuoto 
peruskunto. Sellainen 
fyysinen 
eli
ruumiillinen kunto, jossa jaksaa liikkua ja pysyy aika hyvin terveenä. Pihan poikki. Pihan toiselta puolelta toiselle puolelle. Piha menee
siinä tavallaan katki, halki. Piileskelee. On ja pysyy piilossa. Piinaavan tietoinen. Sellainen, joka tietää jotakin häiritsevää ja
kiusaavaa. Plussiakaan, 
perusmuoto 
plussa. Hyvä 
puoli, 
hyve, 
hieno
luonteenpiirre. Kirjaimellisesti matematiikkaa, kaksi plus kaksi on neljä eli
2 + 2 = 4.
Pukeutumistyyliään, perusmuoto pukeutumistyyli. Tapa, jolla ihminen
pukeutuu. Vaatteet, jotka hän yleensä valitsee. Punnitummaksi, perusmuoto punnittu. Harkittu, hyvin mietitty. Kirjaimellisesti vaa'alla käynyt, eli paino on tarkistettu. Puoliskon. Kun jonkun jakaa kahteen osaan, syntyy kaksi puoliskoa. Pyörii. Menee ympäri. Maapallo pyörii, ja pyörä, mutta kun ihminen
käy samoissa paikoissa yhä uudelleen, voidaan sanoa, että hän pyörii
näissä paikoissa. Siviilisäätynsäkinpuolesta. Puolesta-sana tarkoittaa usein ansiosta,
johdosta, syystä. Henkka oli vapaa siviilisäätynsäkin puolesta, Henkka sai
sanoa vapaaksi myös siitä syystä että hän oli naimaton. Silmiinpistäviä. Näkyviä, hyvin erottuvia, erikoisia. Niin poikkeavia,
että pistävät silmään. Siviilisäätynsäkin, 
perusmuoto 
siviilisääty. Se 
kertoo, 
oletko
naimisissa, naimaton, eronnut vaiko leski. Tarkentaa. Kertoa yksityiskohtaisemmin. Syventää. Tarkka ampuja
osuu maaliin, tarkka siivooja huomaa kaikki roskat. Se, joka tarkentaa,
tekee työnsä vielä tarkemmin. Taustaansa sulautuva. Maisemaan sopiva, sellainen, joka ei herätä
huomiota. Ties vaikka. Ehkä, kenties. Tuntomerkkejä, perusmuoto tuntomerkki. Asia, josta ihmisen tunnistaa. Jotakin, minkä takia hän on eri näköinen kuin muut. Ulkoilemassa, perusmuoto ulkoilla. Urheilla, harrastaa liikuntaa
ulkona. Vaeltelemassa, perusmuoto vaeltaa. Kävellä pitkä matka. Vaihtanut vapaalle. Lähtenyt lomalle, pois töistä. Valitettavaa. Harmillista, valituksen aihe. Varmuuden vuoksi. Kaiken varalta. Siksi että tätä kannattaa kokeilla. Ylipainoinen. Liian painava, mikä ei ole terveellistä. Neljäs luku, jossa juodaan kahvia… Kertulle valkeni nopeasti, miksi Eija oli kutsunut naapurissa asuvan
poliisin kylään. Tämä poliisi olisi joka tapauksessa saanut ennen pitkää
kuulla kaiken, sillä hän oli Eijan ystävä! —    No, sen jo tarkistin, että ainakaan putkassa Henkka ei oo! Heidi
sanoi, kun Kerttu oli kertonut hänelle saman verran kuin Eijallekin. Tai no, vähän enemmän. Poliisille Kerttu oli tunnustanut, että he olivat
tapelleet. —    Me ei koskaan ennen olla riidelty, hän painotti. —    Mistä te riitelitte? Eija kysyi, mutta Kerttu ei vastannut. Eija kaatoi kupilliset kahvia kummallekin vieraalleen. Kerttu pakotti
itsensä juomaan. Hän ihmetteli ties kuinka monetta kertaa, miten
suomalaiset saattoivat juoda eniten kahvia maailmassa. Suomalainen
peruskahvi oli Kertun mielestä yksinkertaisesti kamalaa. Joka siemauksella
tunsi, ettei kahvipapuja ollut paahdettu tarpeeksi pitkään! Heidi hörppäsi kuitenkin tyytyväisenä kahvia kupistaan, ja sanoi sitten:
—    Yleensä kun joku tekee katoamisilmoituksen poliisille, kadonnut
löytyy joko kesämökiltä tai sitten sille on jäänyt ryyppyputki päälle. Lähdetään siitä, voisiko Henkka olla teidän mökillä? —    Se on kesämökki. Eihän sinne pääse autolla talvella, ei me olla
edes aurattu tietä auki, Eija vastasi. —    Mäkin mietin samaa. Mökille on liian paljon lunta edessä. Eikä
Henkka otta-nu autoa, se lähti bussilla, Kerttu sanoi. —    Epätodennäköinen vaihtoehto, siis, Heidi tuumi. — No, mitenkäs
on juomisen laita, onko Henkalla tapana ottaa? Minkä juomisen? Ottaa mitä? Kerttu arvasi, mitä sanaa ei sanottu
ääneen. —    Henkka juo vain joskus vähän olutta! hän sanoi. —    Sinähän Henkan tunnet, Eija hymähti, ja Kertulle tuli
kummallinen olo, että hän tarkoitti aivan päinvastaista kuin mitä sanoi. Jatkoa seurasikin. —     Kun Henkka viimeksi erosi, se joi enemmän kuin vähän! Mä
ihan järkytyin kun mä kävin sen kotona silloin. Mä keräsin pullot ja sanoin
että nyt ryhdistäydyt ja menet tekemään jotain Jevgenin kanssa sillävälin
kun mä siivoan! —     Miksi sä sanot «viimeksi erosi»? Ei Henkka ja mä olla erottu,
Kerttu muistutti äkäisenä. —     .. .ja se muuten auttoi. Liika juominen loppui siihen, Eija sanoi
itsetyytyväisen isosiskon äänellä, Kertusta piittaamatta. —     Kun suomalainen mies masentuu, se aika todennäkösesti juo
enemmän ku vähän, Heidi pisti väliin. — Mun puolesta ne sais juoda
vähemmän. Arvatkaa, kuinka suuri osa kaikista rikoksista tehdään
kännissä? Arvatkaa paljonko mä saan kuulla humalaisten selityksiä siitä
miten kurjasti kaikki asiat on… ja miten niitten oli sen takia muka pakko
juoda niin paljon että järki lähtee. Heidi kuulosti äkkiä hyvin vihaiselta. Hän joi vimmaisesti
kahvikuppinsa tyhjäksi ja riensi ottamaan lisää. —     Alkoholi on kyllä Suomessa se kolmas pyörä joka vie miehen
vielä useammin kuin mikään toinen nainen! —        Taas sä väität että alkoholi on kaiken pahan alku ja juuri. Kyllä
ne miehet kuule osaa ihan selvin päinkin lähteä toisen naisen matkaan! Vika
ei ole Alkon hyllyjen vaan miesten korvien välissä. Tai jalkojen, Eija
sähähti. —     Mutta juomista ne kehtaa pitää lieventävänä asianhaarana! Heidi
huudahti. Kertun katse liikkui Heidistä Eijaan ja Eijasta Heidiin. He
keskustelivat kiivaasti, vaikka olivat kohtalaisen samaa mieltä, eikä kukaan
huoneessa esittänyt vastaväitteitä. Kertusta tuntui äkkiä siltä, etteivät he
puhuneet toisilleen eivätkä hänelle, vaan itselleen. Kumpikin vanhempi
nainen oli syvällä omissa ajatuksissaan ja tunteissaan. —     Kuulkaas, Heidi sanoi lopulta. — Jos Henkka ei oo ilmotellu
ittestään iltaan mennessä niin me tytöt lähetään Iltatöihin.
…ja vähän alkoholiakin
«Iltatöi» oli vekkulilla nimellä varustettu baari. Heidi oli valinnut sen
siksi, että tiesi Henkan käyneen joskus siellä kavereittensa kutsusta
katsomassa urheilumatse-ja. Siellä hän oli Anssinkin kanssa tehnyt
kohtalokkaan päätöksensä lähteä Etelä-Amerikkaan. —     Siinä ne olla röhnöttää tuoppeineen. Jättää ipanat vaimoille
päästäkseen tänne, sanoi Heidi. Kertun kriittinen ilme sai Heidin muistamaan, että sekä hän että Eija
olivat jättäneet lapsensa hänen miehelleen päästäkseen tänne. Hän punastui. Kerttu katsoi parhaaksi puolustaa Henkan maanmiehiä. —     Suomalaiset miehet on onneksi kuitenkin yleensä tosi kilttejä ja
hyviä. Vaikka ne joskus juo. —     Niin, kyllä ne osaa olla niin kilttiä ja hyvää kun pitää nuori tyttö
hurmata. Mutta annas olla kun ne kohtaa suomalaisen naisen! Eija sanoi
väittelynhaluisena. Hänen piti puhua aika kovaa, koska kovaa puhuivat kaikki muutkin
Iltatöissä. Mutta Kerttu ei ollut ihan kokonaan paikalla. Heidi katseli
hoikkaa, tummaa kaunotarta, jolla oli näyttävät rastaletit. Miettiköhän nuori
nainen niitä iltoja synnyinmaassa, kun koti oli täynnä niitä Eijan
mainitsemia isoveljiä ja heidän heilojaan,ja iloinen musiikki soi. Tai no, Heidin täytyi kyllä myöntää, ettei hän tiennyt, millaista
musiikkia kolumbialaiset kuuntelivat. Se nyt kuitenkin oli totta, että
suomalaiseen musiikkiin verrattuna melkein mikä hyvänsä muu musiikki
oli iloista. Heidin poika Jesse tykkäsi kuunnella maailmanmusiikkia. Kerran
Heidi innostui ihan jammailemaan pojan huoneesta kantautuneen
latinobiisin mukana — ja Jesse oli nauranut ja kertonut äidin tanssineen
hautajaismusiikin tahdissa! Eija ei kuitenkaan antanut Heidin ja Kertun velloa muistoissaan. Hän
letkautti:
—     Suomalaisen naisen pitäisi olla yhtä aikaa loistoäiti, uranainen,
piika ja seksipommi, ja sitten naisen pitäisi vielä ymmärtää, ettei mies kestä
selvin päin. —     Kuka sanoo, että pitää? kysyi miesääni. Se kuului viereisen
pöydän miehelle. —     Itte te naiset kuulkaa ihmeitä itteltänne vaaditte. Tehän ootte siis
aivan ihania ja kauniita ja osaatte vaikka mitä, mutta aina te vaan haukutte
itteänne ja stressaatte. Ottakaa arvon naiset, upeet naiset rennosti! mies
komensi ja käänsi tuoliaan voidakseen paremmin osallistua naisten
keskusteluun. Kerttu riemastui ja hymyili niin, että valkeat hampaat tulivat näkyviin. Eija mulkaisi häntä paheksuvasti. —     Siksi mä hymyilen kun harvoin Suomessa tullaan mukaan
juttelemaan noin. Musta se on kivaa. Suomalaiset puhuu niin vähän
toisilleen, jos ei tunneta jo, Kerttu puolustautui. —        Tää on kuule baari, Eija vastasi. —    Niin, kyllä suomalaisetkin suut sitten osaa puhua kun niitä on
vähän voideltu oluella, Heidikin varoitti. —    Siinä sä oot kuules aivan oikeassa, mies tunnusti ja otti pitkän
siemauksen oluttuopistaan. —    Muissa maissa ihmiset oppii sosiaalisia taitoja pienestä pitäen
ihan ilman voiteluaineitakin, Heidi motkotti. —    Sä et näytä voiteluaineita tarvitsevan, mies huomioi, sillä Heidi ei
ollut ottanut vielä kulaustakaan siiderilasistaan. — Mutta annas kun mä
tarjoan nätille tytölle kun ei sillä raukalla oo vielä mitään. —    Ei kiitos, vastasi Kerttu. —    No mutta miksi ei? Eihän noin nätti tyttö saa kuivin suin olla,
mies intti ja suuntasi anovan katseen Kerttuun. Kerttu näytti hämmentyvän, ja syystäkin. Eijaa alkoi naurattaa. Hänestä tilanne oli huvittava. Heidi potkaisi Eijaa pöydän alla ja pelasti
Kertun sanomalla:
—    Tämmöistä Suomessa on. Aina on syy juoda, sitä ei kukaan
kyseenalaista, mutta auta armias jos joku ei haluakaan juoda, sitä sitten
saakin perustella! —     No lähteehän etelän neiti sentään tanssimaan? mies jatkoi
sitkeästi. Kerttu pudisti hämmennyksen päältään. —     Mä en oo neiti vaan rouva, tän tässä käly! hän sanoi ja taputti Eijan olkapäätä. Hyvä veto, ajatteli Heidi. —    Ahaa, ymmärrän, ymmärrän… eihän se käly sua renttu-Timpan
kanssa tanssimaan päästä, mies vastasi. Hän väänsi naamalleen pettymystä liioittelevan ilmeen. —    Ja tää on niin surullista musiikkiakin. En mä tämmöstä osaa
tanssia, Kerttu lisäsi. — Miksi suomalaiset tykkää niin kovasti
itkemismusiikista? —    Itkemismusiikista? Eija toisti Heidin alkaessa hihittää. — Jääkää
te tänne pillittämään, mä meen pissalle. —    Pitääkö Suomessa aina kertoa, miksi menee vessaan? Kerttu
kysyi, kun Eija raivasi itselleen tietä mahtuakseen naistenhuoneeseen. Nyt sekä Heidi että Timppa purskahtivat äänekkääseen nauruun. —    Te vaan nauratte, vaikka baari itkee. Siis kuunnelkaa nyt tätäkin
laulua, Kerttu pyysi Heidiltä ja Timpalta, ja kolmikko hiljeni jukeboksista
kantautuvan kappaleen kertosäkeeseen: Niin pienen hetken rakkaus on lumivalkoinen, on puhdas niin kuin
hanki helmikuisten aamujen, voi kunpa joskus kauemmin sen loisto kestää
vois, vaan illan tullen katoaa ja tummuu aina pois. Jukeboksi hiljeni tyystin. Eijakin näytti juuttuneen vessaan. Kertun
nuorilla kasvoilla loisti nyt pidättelemätön tiedonhalu, ja Heidin mielestä
hän oli huolestuttavan kaunis. Ei ihme, että tuo Timppa tuossa kärkkyi
tyttöä. Puoliksi laulaen Kerttu ihmetteli:
—    Miksi aina lauletaan, että oltiin rakkaudessa suuria eikä olla
rakkaudessa suuria? Onko aina totta että täällä Pohjantähden alla hiipii
sieluun asti halla ja tunteet tappamalla rikki repii sydämen? Mä tulen niin
surulliseksi kun mies laulaa että mä olin ennenkin ollut niin yksin, en
muusta tiennytkään, hetken soihtuna loistit mulle valon pimeään… Sen
kunpa joskus ymmärtää vain vois, miksi kaikki kaunis aina häipyy pois, nyt
vain toivon mielenrauhaa päivään nousevaan. —     Tarkkakorvainen tyttö! Taidat kuunnella paljon suomalaista
musaa, Timppa ihaili. —     Se on hyvä tapa oppia kieltä. Että kuuntelee musaa, Kerttu sanoi. —     Kerttu onkin oppinut hämmästyttävän nopeesti suomea. Se on
sentään ollut täällä vasta, mitä, kaheksan kuukautta, Heidi kehui. —     Vai että Kerttu? Timppa sanoi, ja livahti jonnekin. —     Pitäskö meidän valita tosta jukeboksista jotain ilosempaa musaa,
Heidi ehdotti, mutta juuri silloin naisääni kuulutti mikrofoniin:
—        Ja nyt jatkamme karaokea… Seuraavaksi meille tulee
laulamaan Kerttu. Aplodit Kertulle! Seuraavassa hetkessä Kerttu oli noussut televisioruudun eteen
laulamaan mikrofoniin:
—     Täällä Pohjantähden alla, korkeimmalla kukkulalla, katson kauas
kaukaisuuteen, tulet uniin uudestaan… Vaan mikäs siinä! Kuka tahansa saattoi kuulla, että laulu oli tullut
Kertulle Suomessa vietettyjen kuukausien mittaan tutuksi. Ja tyttö lauloi
hyvin ja tunteella! Heidi olisi voinut lyödä vetoa, että juuri sinä iltana
Kertun oli helppo eläytyä kappaleen sanoihin koko sydämestään. Kun Kerttu pääsi kertosäkeeseen, Heidi, Timppa ja jopa Eija olivat
tulleet seisomaan hänen lähelleen, ja he lauloivat mukana (Timppa tuoppi
kädessään ja olut loiskuen):
—        Ja alla Pohjantähden minä tulen, minä lähden, ja vain
Pohjantähden nähden itken vuokses kyyneleen. Sanontojen ja vaikeiden sanojen selitykset
Annas olla. Odota, niin asiat muuttuvat vielä erilaisiksi kun luulet. Anovan. Pyytävän. Kerjäävän. Arvon naiset. Hyvät, hienot, arvokkaat naiset. Aurattu, perusmuoto aurata. Poistaa lumet auralla. Ei puoliakaan. Ei edes puoliksi. Eläytyä. Kuvitella tarkasti. Näytellä. Ennenpitkää. Jossain vaiheessa. Ennemmin tai myöhemmin. Epätodennäköinen. Jotakin mitä ei luultavasti tapahdu. Niin tuskin
käy. Halla. Lämpimään aikaan iskevä yllättävä pakkanen. Halla voi ruhota
sadon, tappaa kasvit, joita ihmiset viljelevät. Halla on siis ikävä asia, se
kun haave menee pilalle, kun toive ei toteudu. Haukutte, perusmuoto haukkua. Moittia. Puhua ilkeästi tai kriittisesti. Syyttää. Myös koirat haukkuvat. Hautajaismusiikin. Hautajaisissa soitettavan musiikin. Heilojaan, perusmuoto heila. Rakas. Tyttö- tai poikaystävä. Hymähti, perusmuoto hymähtää. Kertoa asia, josta ei pidä, lyhyesti ja
pahantuulisesti. Tuhahtaa. Hyvä veto. Taitavasti tehty. Hyvin keksitty. Hämmentyvän, perusmuoto hämmentyä. Mennä hämilleen. Ihminen,
joka ei enää tiedä, mitä hänen pitäisi tehdä, on hämmentynyt, hämillään,
hämmennyksen vallassa. Ihmeitä, perusmuoto ihme. Uskomaton tapahtuma tai teko. Intti, perusmuoto inttää. Sanoa tai pyytää jotakin uudestaan, vaikka
toinen on sanonut olevansa eri mieltä. Itsetyytyväisen, perusmuoto itsetyytyväinen. Itseensä, omiin tekoihinsa
tyytyväinen. Jammailemaan. Heilumaan tai tanssimaan, ehkä myös soittamaan
musiikin mukana. Joka tapauksessa. Kuitenkin. Vaikka asiat olisivat toisin, näin
tapahtuisi silti. Tämä poliisi olisi joka tapauksessa saanut kuulla kaiken
tarkoittaa, että Eija olisi kertonut tälle poliisille kaiken vaikka tämä ei
olisikaan ollut poliisi. Jos ei tunneta. Jos ei olla jo tuttuja, jos ei jo tiedetä, kuka toinen on. Juomisen laita. Juomiseen liittyvät asiat. Järki. Äly, kyky ajatella. Kantautuneen, perusmuoto kantautua. Kuulua kauempaa. Ääni voi
kantautua vaikkapa huoneesta toiseen, tai sisältä ulos. Katoamisilmoituksen, perusmuoto katoamisilmoitus. Kun huolestunut
perhe ilmoittaa, että joku sen jäsen on kadonnut. Katsoi parhaaksi, perusmuoto katsoa parhaaksi. Miettiä, että mikä on
paras tapa toimia, mitä nyt pitäisi tehdä. Kertosäkeeseen, perusmuoto kertosäe. Laulun se osa, jota toistetaan
eniten. Kohtalokkaan, perusmuoto kohtalokas. Koko elämän muuttava. Kolmas pyörä. Ylimääräinen ihminen tilanteessa, jossa ihmisiä
tarvitaan vain kaksi. Kriittinen. Arvosteleva. Kriittinen ilme on kuin kysymys: miksi näin? Kuivin suin. Kuivalla suulla, ilman juotavaa. Ilman alkoholia. Kyseenalaista, perusmuoto kyseenalaistaa. Kysyä, onko jokin oikein,
tarvitaanko jotakin todella vai luulevatko ihmiset vain niin. Kärkkyi, perusmuoto kärkkyä. Haluta päästä eteenpäin, liikkua
kärsimättömästi, malttamattomasti paikoillaan. Käyneen. Tiesi Henkan käyneen, tiesi, että Henkka oli käynyt. Latinobiisin. Latinalaisesta Amerikasta tulevan laulun. Letkautti, perusmuoto letkauttaa. Sanoa jotakin nokkelaa, hassua,
vähän ilkeääkin. Lieventävänä asianhaarana, perusmuoto lieventävä asianhaara. Ymmärrettävä syy, miksi joku teki väärin. Liioittelevan, perusmuoto liioitella. Huijata, että on enemmän kuin
onkaan. Teeskennellä. Lapsi, jolla on vain ihan pieni naarmu, voi liioitella
kipua ja huutaa oikein kovaa, koska hän haluaa äidin syliin. Loiskuen, perusmuoto loiskua. Kun vesi tai muu neste liikkuu ja osuu
johonkin, tai lentää pois jostakin, se loiskuu. Loistoäiti. Tosi hyvä eli loistava äiti. Lyödä vetoa. Se, joka lyö vetoa, on vedonlyöjä. Hän on mielestään
oikeassa jostakin epävarmasta asiasta niin varmasti, että pelaa rahasta. Jos
vedonlyöjä on oikeassa, hän ansaitsee näin enemmän rahaa, jos väärässä,
hän menettää rahaa. Maailmanmusiikkia. Sellaista musiikkia, jota radioasemat eivät
yleensä 
soita 
ja 
jossa 
on 
mukana 
jonkun 
kansan 
ikivanhoja
musiikkiperinteitä. Maailman ääriin. Todella kauas. Kirjaimellisesti maailman toiselle
puolelle, mantereen viimeiselle rannalle. Maanmiehiä. Samasta maasta tulevia ihmisiä. Saman valtion
kansalaisia. Mahtuakseen. Että mahtuisi. Motkotti. Arvosteli, moitti, haukkui. Mulkaisi. Katsoi nopeasti ja vihaisesti, silmät suurina. Naistenhuoneeseen. Naisten vessaan. Nähden, perusmuoto nähdä. Lapsen nähden, niin että lapsi näkee. Pohjantähden nähden, niin että Pohjantähti näkee. Näyttävät. Komeat. Huomiota herättävät. Oluttuopistaan, perusmuoto oluttuoppi. Suuri lasi tai muki, josta
juodaan olutta. Paahdettu, perusmuoto paahtaa. Lämmittää ruokaa ilman vettä
esimerkiksi paistinpannulla, tulessa tai leivänpaahtimessa. Paheksuvasti. Arvostelevasti, kiukkuisesti. Paheksuva ihminen haluaa
sanoa toiselle «et saa tehdä noin». Painotti, perusmuoto painottaa. Sanoa jotakin tärkeää niin, että toinen
ymmärtää sen olevan tärkeää. Peruskahvi. Tavallinen, arkinen kahvi. Pidättelemätön. Sellainen, mitä ei voi pidätellä, ei estää. Pienestä pitäen. Lapsesta asti. Piika. Palvelija, joka esimerkiksi siivoaa ja tekee ruokaa toisen
kotona. Pillittämään. Itkemään. Piittaamatta. Välittämättä, 
huolimatta. Eija 
sanoi 
Kertusta
piittaamatta, Eija ei välittänyt siitä että Kerttu kuuli. Pohjantähden alla. Pohjoisessa maassa, missä ei sään takia ole aina
niin helppoa. Esimerkiksi Suomessa. Kaikkien suomalaisten tuntema
kirjasarja on nimeltään Täällä Pohjantähden alla ja siinä kerrotaan miten
vaikeaa Suomessa oli elää ennen kuin Suomesta tuli rikas maa. Punastui, perusmuoto punastua. Kun oikein nolottaa, vaaleaihoisen
ihmisen kasvot muuttuvat punaisiksi. Hän punastuu. Purskahtivat. Päästivät nopeasti, räjähtävästi ulos jotakin. Juoma voi
purskahtaa ulos pullosta, jos pullo hajoaa. Päivään nousevaan. Alkavaan päivään. Ajatus on, että päivä nousee
esiin auringon mukana. Päästäkseen tänne. Että he pääsisivät tänne. Raivasi. Teki tilaa. Rastaletit. Jos sinulla on sukujuuret Afrikassa ja kiharat hiukset, etkä
leikkaa niitä, ne kasvavat itsestään rastaleteiksi. Rennosti. Vapautuneesti, mukavasti, rauhallisesti. Renttu. Mies, johon ei kannata luottaa. Rentut pitävät usein paljon
alkoholista eivätkä käy töissä. Heillä ei aina ole asuntoa. Riemastui. Tuli iloiseksi. Riensi, perusmuoto rientää. Tehdä nopeasti ja halukkaasti. Kiiruhtaa. Ryhdistäydyt, perusmuoto ryhdistäytyä. Luopua pahoista tavoista,
alkaa elää parempaa, hyveellisempää elämää. Kirjaimellisesti tämä
tarkoittaa ryhdikkään asennon ottamista eli selkä suorana olemista. Ryyppyputki. Kun ihminen juo päivästä toiseen aina vain lisää
alkoholia, eikä halua, että humala katkeaa. Röhnöttää. Olla tosi rennossa asennossa. Puoliksi maata, puoliksi
istua. Seksipommi. Viehättävä nainen, jonka koskettamisesta monet miehet
haaveilevat. Selvinpäin. Ilman alkoholia. Raittiisti. Siemauksella, perusmuoto siemaus. Sen verran juotavaa kun kerralla
otetaan suuhun. Sosiaalisia taitoja, perusmuoto sosiaaliset taidot. Sosiaalisia taitoja
tarvitaan ystävystymiseen, keskustelemiseen, toisten ihmisten kanssa
pärjäämiseen. Stressaatte, perusmuoto stressata. Olla huolissaan, hermostunut. Murehtia. Suomalaiseen musiikkiin verrattuna. Kun ajatellaan suomalaista
musiikkia ja mietitään, miten se eroaa muusta musiikista. Syystäkin. Sille oli hyvä syy. Sähähti, perusmuoto sähähtää. Sylkeä sanat vihaisesti suustaan. Tai no. Kun on tunnustettava eli myönnettävä, ettei asia nyt ihan
tarkalleen ole niin kuin juuri sanottiin. Tarkkakorvainen. Sellainen, jolla on tarkat korvat. Tiedonhalu. Halu saada tietää. Ties kuinka monetta kertaa. Sama on tapahtunut jo niin monta kertaa,
ettei enää tiedetä, kuinka monta. Tyystin. Kokonaan. Uranainen. Nainen, joka tekee paljon töitä, ansaitsee luultavasti
paljon rahaa ja ylenee korkeaan asemaan, vaikkapa pomoksi. Uranaisen
vastakohtana pidetään kotiäitiä, joka ei ansaitse rahaa vaan hoitaa
lapsiaan kotona. Urheilumatseja, perusmuoto urheilumatsi. Ottelu, kilpailu. Valkeni, perusmuoto valjeta. Muuttua valoisemmaksi, kirkkaammaksi. Myös ajatukset voivat valjeta, kun ymmärtää ja oppii uusia asioita. Kertulle valkeni, Kerttu ymmärsi. Päivä valkenee, kun aurinko nousee. Vastaväitteitä, perusmuoto vastaväite. Väite, jonka mukaan viimeksi
sanottu asia ei ollut totta. Eri mielipide. Vekkulilla. Hassulla. Hullunkurisella. Söpöllä. Velloa. Kirjaimellisesti kellua, uida, sukeltaa. Velloa muistoissaan,
muistella jotakin yhä uudelleen ja uudelleen. Vika ei ole Alkon hyllyjen vaan miesten korvien välissä. Ei saa syyttää
Alko-nimisiä kauppoja, joista vahvaa alkoholia voi Suomessa ostaa, vaan
sitä miten miehet ajattelevat. Vimmaisesti. Voimakkaasti, päättäväisesti, aggressiivisesti. Voideltu. Liukkaaksi, helpommaksi tehty. Kirjaimellisesti rasvattu. Voiteluaineitakin, perusmuoto voiteluaine. Aine, jolla voi voidella. Väittelynhaluisena, perusmuoto väittelynhaluinen. Sellainen, joka
haluaa väitellä, kinastella, olla eri mieltä ja sanoa sen. Viides luku, jossa selviää, miten Henkka tuli lähteneeksi Kolumbiaan
Kukaan ei osannut odottaa, että Henkka lähtisi rinkkamatkalle Etelä-
Amerikkaan. Ruotsinlaivalle, 
ehkä, 
tai 
jos 
joku 
hänet 
saisi
urheilullisemmalle lomalle potkittua, niin Henkan kaltaiselle miehelle
riittäisi varmasti Lappi. Villeimmilläänkin Henkan saattoi kuvitella
tarttuvan korkeintaan äkkilähtötarjoukseenjoka koski pitkää viikonloppua
jossakin vanhassa keskieurooppalaisessa kaupungissa. Anssi ei ollut uskoa korviaan, kun Henkka oli vastannut hänen
heittoonsa myöntävästi. Anssi oli patikoinut melkein joka mantereellapa viime talvena oli
vuorossa Etelä-Amerikka. Aiemmin Anssi oli matkustanut tyttöystävänsä
kanssa, mutta se ei enää tuntunut hyvältä ajatukselta, kun heille tuli ero. Leikillään Anssi oli kysynyt vanhalta koulukaveriltaan, lähtisikö tämä
rinkka selässä niin kauas turistirysistä kuin mahdollista. Anssi ei tiennyt, että Henkka oli vuoden sisällä tehnyt töitä niin paljon,
että ne olisi oikeastaan voinut jakaa kahdelle vuodelle. Työ oli pitänyt järjen
päässä ja Henkan elämässä kiinni sen jälkeen kun Päivi oli hänet jättänyt. Päivi ja Henkka olivat asuneet pitkään yhdessä, kunnes eräänä päivänä Päivi olikin ilmoittanut haluavansa elämältä enemmän. Enemmän kuin
Henkan. Ajatus loman pitämisestä oli saanut Henkan levottomaksi. Jo ihan
tavallisina vapaapäivinäkin sai pelata aika paljon tietokonepelejä ennen
kuin unohti, miten orvolta olo tuntui tyhjässä, yksinäisessä asunnossa. Kaikki, mitä Henkka olisi voinut tehdä, muistutti tavalla tai toisella
Päivistä. Niinpä Henkka oli suostunut kuukaudesta toiseen tekemään
ylitöitä ja varastoimaan lomapäiviä. Sydämessä ammottavaan tyhjyyteen
työt eivät tuoneet täytettä, mutta elämä ja pankkitili saivat niistä sentään
sisältöä. Anssi Etelä-Amerikkoineen osui juuri oikeaan saumaan Henkan
elämässä. Myös Henkka osui oikeaan saumaan Mariquitan elämässä. Tai
ehkä Mariquitan elämä olikin ollut riittämätön leninkikangas, joka odotti
jostakin jatketta hihoikseen. Kangas, jonka reunat kaipasivat kuollakseen
saada muuttua saumoiksi. Sanontojen ja vaikeiden sanojen selitykset
Ammottavaan, perusmuoto ammottaa. Näyttää tyhjältä. Ei ollut uskoa korviaan. Kuuli jotakin niin uskomatonta, että alkoi
miettiä, kuuliko oikein vai väärin. Elämässä kiinni. Jos ei ole kiinni elämässä, on kiinni kuolemassa eli
vaarallisen surullinen, masentunut. Heittoonsa, perusmuoto heitto. Ehdotus. Kirjaimellisesti jonkin
esineen heittäminen, mutta myös ehdotuksen voi puhumalla heittää ilmaan. Jatketta, perusmuoto jatke. Jotakin millä voi jatkaa, pidentää,
suurentaa. Kaltaiselle. Sellaiselle kuin. Samanlaiselle kuin. Henkan kaltaiselle,
sellaiselle kuin Henkka. Koulukaveriltaan, perusmuoto koulukaveri. Kaveri, joka on tai oli
samaan aikaan koulussa kuin sinä. Kuollakseen. Tosi paljon. Kirjaimellisesti jos haluaa jotakin
kuollakseen, niin haluaa niin paljon että on valmis kuolemaan, jos ei saa,
mitä haluaa. Leikillään. Ei tosissaan. Vitsi, huumoria. Leninkikangas. Kangas, josta tehdään leninki eli naisten mekko. Loman pitämisestä, perusmuoto loman pitäminen. Vapaapäivien
ottaminen. Oleminen poissa töistä tai koulusta. Myöntävästi. Kyllä. Osui 
juuri 
oikeaan 
saumaan. Tapahtui 
sopivalla 
hetkellä. Kirjaimellisesti sauma on se kohta, mistä kaksi kankaanpalaa on ommeltu
kiinni toisiinsa. Patikoinut, perusmuoto patikoida. Kävellä pitkiä matkoja. Pitkää viikonloppua. Viikonloppu tarkoittaa lauantaita ja sunnuntaita,
jotka ovat yleensä vapaapäiviä. Jos työntekijällä on niiden lisäksi myös
esimerkiksi perjantai tai maanantai vapaata, viikonloppu on pitkä. Potkittua, perusmuoto potkia. Henkkaa ei satutettu potkimalla, vaan
potkiminen tarkoittaa nyt kannustamista. Saisi urheilullisemmalle lomalle
potkittua, saisi houkuteltua urheilullisemmalle lomalle. Rinkkamatkalle, perusmuoto rinkkamatka. Rinkka on suuri reppu,
johon mahtuvat monen päivän vaatteet. Sitä on helppo kantaa. Rinkkamatka
on lomamatka, jonka aikana kävellään paljon rinkka selässä. Riittämätön. Liian pieni, liian vähän. Ruotsinlaivalle, perusmuoto ruotsinlaiva. Iso risteilijä, joka kulkee
Itämerellä Suomen ja Ruotsin väliä. Tarttuvan, perusmuoto tarttua. Ottaa kiinni. Myös ehdotukseen,
pyyntöön, tarjoukseen voi tarttua. Turistirysistä, perusmuoto turistirysä. Rysä on ansa veden alla, kalat
uivat sen sisään mutta eivät pääse ulos. Turistirysä on paikka, johon
matkustaa tosi paljon turisteja, monen mielestä liian paljon. Täytettä, perusmuoto täyte. Se, mitä on jonkin sisällä. Sisältö. Kakulla
on täyte. Kirjan
täytettä ovat sivut, lauseet ja sanat. Urheilullisemmalle, 
perusmuoto 
urheilullinen. Liikunnallinen. Urheilua sisältävä. Varastoimaan, perusmuoto varastoida. Panna varastoon. Säilöä. Orava varastoi ruokaa ennen kuin talvi tulee, koska talvella ruokaa ei enää
voi kerätä. Villeimmilläänkin, perusmuoto villi. Raju. Rohkea. Sääntöjä rikkova. Hauskaa pitävä. Kun Henkka on villeimmilläänkin, hän on niin villi kuin
hän vain osaa olla. Vuoden sisällä. Vuoden aikana, viimeisten 12 kuukauden kuluessa. Akkilähtötarjoukseen, 
perusmuoto 
äkkilähtötarjous. Äkkilähtö
tarkoittaa, että pitää lähteä jonnekin tosi nopeasti, ilman, että ehtii
suunnitella ja varautua. Äkkilähtötarjous tarkoittaa, että voi matkustaa
jonnekin halvalla, jos vain on valmis matkustamaan hyvin pian. Kuudes luku, jossa Kerttu saa ihailijan, itkukohtauksen ja yövieraita Kun Jesse tuli hakemaan äitiään Heidiä, Eijaa ja Kerttua kotiin, oltiin
jo pikkutunneilla. Jesse oli juuri täyttänyt 18 vuotta ja saanut ajokortin. Hänellä oli niin
suuri halu ajaa, että hän tarttui mihin tahansa syyhyn tai tekosyyhyn
autoilla. Niin kuin vaikkapa siihen, että äiti ja tämän kaverit piti hakea
baarista. Sillä verukkeella Jesse oli ajellut koko illan pitkin kaupunkia ja
käynyt moikkaamassa kavereitaan. Äiti hihitti vähän kaikelle. Joku Timppa oli saanut hänet juomaan pari
siideriä lisää, kun yleensä tämä oli juonut vain yhden siiderin koko illan
aikana. Itse asiassa Jesse ei ollut vielä ikinä nähnyt äitiään hiprakassa. Näky, tai ehkä pikemminkin haju sai hänet muistamaan toisen ihmisen, jota
hän ei ollut nähnyt kuin viimeksi aivan pienenä poikana. Jessen isä oli pitänyt alkoholista aivan liikaa. Eräänä iltana, jota Jesse
ei voinut unohtaa, äiti oli kiskonut pienen pojan vuoteesta ja juossut tämä
sylissään ulos. Silloinkin oli ollut luminen talviyö. Sen jälkeen he eivät
olleet enää asuneet isän kanssa. Siksi äiti olikin niin varovainen alkoholin suhteen. Ja siksi Jesse taisi
pitää äidistään huolta vähän enemmän kuin muut 18-vuotiaat pojat. He
olivat olleet kahden ja olleet toinen toiselleen kaikki kaikessa niin kauan. Nykyään Jessellä oli jo isäpuoli, Juha, ja pikkusiskokin. Mutta edelleenkin
Jessestä tuntui, että hänen ja äidin välillä oli ainutlaatuinen sidos. Muisto sai Jessen vaitonaiseksi, vaikka yleensä hän yritti olla kohtelias
äidin ystävättärille. Naapurin Eija tosin tuskin juttuseuraa kaipasikaan. Hän
oli juonut enemmän kuin pari siideriä. Hän lojui väsyneenä taksin
takapenkillä ja nojasi välillä vahingossa Kerttuun. Vaan kylläpä Kerttu olikin hyvännäköinen! Kaikki muu karkasi Jessen
mielestä. Hänen oli pakko vilkuilla",book
"Eijan veljen vaimoa peilistä yhä
uudelleen, ja jokainen vilkaisu sai hänet väkisinkin hymyilemään. Äkkiä äiti älähti:
—    Henkka on löytyny! Juha on yrittäny soittaa kuus kertaa, ja se on
lähettäny tekstarin! Kerttu syöksähti Eijaa kohden niin, että sattui, sillä turvavyö hoiti
velvollisuutensa. Eija lennähti omalle puolelleen takapenkkiä. —    Mutta… täällä on toinenkin tekstari. Henkka otti Jevgenin. Nyt
Aino on ihan vihanen ku ei Jevgeni jäänykään meille yöks. —     Taksikuski, hei, taksikuski! Me ajetaankin näille eikä meille, Eija
komensi. —     Mikä taksikuski? Eija hei, se on meidän Jesse! Heidi ärähti. Jesse käänsi kuitenkin kuuliaisena auton nokan kohti sitä lähiötä, jossa
Henkan ja Kertun koti sijaitsi. Pihaan kaartaessaan hän kokosi rohkeutensa
ja huudahti:
—     Kerttu hei, milloin vaan tarttet autokuskia niin mä voin… Mutta Kerttu ei kuullut Jessen sanoja. Kaunotar jätti auton oven
sulkemisen Heidin tehtäväksi, eikä jäänyt odottamaan horjuvaa Eijaakaan. Kerttu malttoi juuri ja juuri virittää rapun oven auki (muuten perässä
tulleet eivät olisi päässeet sisään), ja kipitti sitten niin kovaa kuin uskalsi
portaat ylös kotiovelleen. Puolimatkassa hän kompastui ja löi polvensa,
mutta jatkoi sitkeästi juoksuaan kivistävin polvin. Vapisevin sormin hän
sovitti avaimen lukkoon ja naksautti oven auki. Koti oli kuitenkin autio ja pimeä. Kun Eija pääsi käsi Heidin kädessä portaat ylös, Kerttu oli polvillaan
eteisensä lattialla ja itki. —     Minne se miehenkuvatus on vienyt mun pojan? Eija kiljaisi. —    Eija! Jos sä nyt vähän lohduttaisit tätä Kerttua, niin mä käyn
sanomassa Jesselle, että me jäädään tänne yöksi, Heidi ehdotti. — Ja sitten
mä keitän meille teetä. Kerttu ei varmaan ihan heti saa unta. —    Kyllä säkin tossa tilassa itkeskelit joka asiasta. Älä tee kärpäsestä
härkästä, Eija sanoi potkaistessaan kengät jaloistaan. —     Missä tilassa? Heidi kysyi Eijalta, ja heti perään Kertulta: —
Ootko sä raskaana? —     Mistä sä tiesit? En mä oo kertonu kellekään, Kerttu nyyhkäisi. Heidi katsoi Kerttua tyrmistyneenä. —     Siitäkö te tappelitte? —     Mä haluun kouluun, Kerttu sopersi. — Mä oon 22-vuotias, enkä
mä oo ikinä saanu opiskella! Kaikki täällä Suomessa on ollu vaikka missä
koulussa, paitsi mä. Lipaston laatikko oli raollaan. Heidi bongasi nenäliinapaketin sen
sisällä. Hän ojensi murtuneelle Kertulle nenäliinan, ja tämä niisti pariin
kertaan kuuluvasti, ennen kuin jatkoi:
—     Henkka haluu monta lasta. Mutta mä haluisin muutakin, mä
tajusin, että mä oon aina halunnu. Mä haluisin ylioppilaaksi ja yliopistoon! Ja mä tajusin sen vasta nyt kun lapsi on tulossa. —     Mä ymmärrän, Eija sanoi. Äkkiä Eija näytti vesiselvältä. Hän veti Kertun ylös lattialta ja johdatti
tämän sohvalle istumaan. Heidin juostessa alakertaan Eija asettui kälynsä
viereen ja kietoi käsivarrenkin tämän ympärille. Kerttu aivan pelästyi. Mistä
päin nyt tuuli? —        Tätä mä olen pelännytkin, Eija alkoi pauhata. — Säkin
Mariquita luulit tunteneesi Henkan, mutta ei toista ihmistä voi niin nopeasti
oppia tosissaan tuntemaan. Ei varsinkaan nainen miestä! Siinä istuessa ja kuunnellessa Kertulle valkeni, että Eijallakin oli ollut
mies. Monta monituista vuotta. He olivat olleet kotoisin samoista
maalaismaisemista, saman kylän nuoria. Eija oli hyvällä syyllä luullut
tuntevansa miehensä. —     Kuinka väärässä mä olinkaan! Mä vaan haaveilin hölmönä
yhteisistä lapsista, ja sitten se mies paljastuikin petturiksi! Sillä oli toinen
nainen! Ja kun mä sain sen selville, niin sehän pakkasi laukkunsa ja lähti
sen toisen luo, tietenkin, se toinenhan oli nuorempi. Mähän olin vaan
antanut parhaat vuoteni sille lierolle! Eijan käsivarsi puristi Kerttua aika kovaa. —     Mä oon pahoillani. Miehet osaa olla inhottavia, Kerttu pihisi. —
Mutta eihän Henkka… En mä voi uskoa, että Henkka olis uskoton! —     Mistäs sitä koskaan tietää, Eija hymähti. — Mutta suoraan
sanottuna, en makaan usko. Sen sijaan mä uskon, että sä et nyt ihan ole
ymmärtänyt, mitä Henkka susta haluaa. Heidi palasi sisään juuri parahiksi kuulemaan, kuinka Eija alkoi puhua
Päivistä, Henkan eksästä. —     Päivi ei halunnu lapsia ollenkaan, se halusi että sillä on aikaa
uralle ja harrastuksille. Henkka marisi sitä monet kerrat, se kysyi, että miksi
sen pitää elää nykyaikana. Se kuvittelee että asiat oli ennen paremmin. Naiset oli muka naisellisempia, kun niille riitti elämän sisällöksi lasten ja
kodin hoitaminen ja kiltti tavallinen mies, joka tuo leivän pöytään. Kerttu huomasi yllätyksekseen rentoutuvansa. Eija oli kyllä tuohtunut,
mutta ei Kertulle! Päinvastoin Kerttu vaistosi Eijan olevan yhtäkkiä hänen
puolellaan. —     Henkka selitti mulle, että ulkomailla naiset ei vaadi liikoja vaan
ymmärtää perinteisten arvojen päälle! Eija parahti. —     Siis ei jumalauta, Heidi kirosi. —     Älä opeta Mariquitalle kirosanoja. Katsos, Mariquita, sen takia
mä olen koko ajan odottanutkin, että milloin räjähtää. Henkalla on liian
yksinkertanen ja musta-valkonen käsitys ulkomaalaisista naisista! Eija
syytti. —     Mä luulin että sulia on, Kerttu tunnusti. Sanontojen ja vaikeiden sanojen selitykset
Ainutlaatuinen. Ainoa. Toista samanlaista ei ole. Arvojen, perusmuoto arvot. Hienot, kunnioittavat, hyvät, arvokkaat
asiat ja tavat. Kaikki, mikä on oikein. Rehellisyys on suomalainen arvo, eli
suomalaisten mielestä on oikein ja hienoa olla rehellinen. Bongasi, perusmuoto bongata. Huomata. Löytää. Nähdä se, mitä on
etsinyt. Erityisesti lintuja bongataan. Ei jäänytkään yöksi, perusmuoto jäädä yöksi. Olla kylässä, vieraana
yli yön, aamuun asti. Ei Jevgeni jäänytkään meille yöksi, ei Jevgeni
sittenkään nukkunut meidän kotonamme. Heti perään. Nopeasti, ilman taukoa, heti edellisen teon jälkeen. Hihitti, perusmuoto hihittää. Nauraa hiljaa niin että suusta kuuluu
pihinää. Hiprakassa. Vähän alkoholia juoneena, pikkuisen humalassa. Hoiti velvollisuutensa. Teki mitä piti tehdä. Horjuvaa, perusmuoto horjua. Kävellä niin, että melkein kaatuu, ei
tasapainossa. Itkeskelisit, perusmuoto itkeskellä. Itkeä vähän väliä. Alkaa itkeä
monta kertaa samana päivänä. Jumalauta. Kirosana. Vihainen, syyttävä huuto: «Jumala, auta!» Juttuseuraa, perusmuoto juttuseura. Ihmiset, joiden kanssa voi
keskustella. Juuri parahiksi. Oikein sopivalla hetkellä. Kaikki kaikessa. Kaikkein tärkein. Kipitti. Otti lyhyitä askeleita. Kirosi, perusmuoto kirota. Sanoa kirosanoja, puhua rumasti ja
sopimattomasti. Kiskonut, perusmuoto kiskoa. Vetää voimakkaasti. Kivistävin polvin. Polvet kipeinä. Niin että polviin sattui. Kohtalaisen samaa mieltä. Ajattelivat aika samalla tavalla, olivat
melkein kokonaan samalla puolella. Kokosi, perusmuoto koota. Kerätä yhteen paikkaan. Rakentaa. Kuuliaisena. Tottelevaisesti, totellen. Se joka tekee mitä käsketään on
kuuliainen. Lierolle, perusmuoto liero. Rumasti käyttäytyvä, pahaa tehnyt henkilö. Valehteleva ihminen. Kirjaimellisesti pieni mato. Lipaston, perusmuoto lipasto. Huonekalu, jossa on laatikoita, joissa
voi säilyttää tavaroita tai papereita. Myös lipaston päällä voi säilyttää
kaikenlaista. Lohduttaisit, perusmuoto lohduttaa. Ilahduttaa ja rauhoittaa surullista
henkilöä niin, että tälle tulee parempi olo. Lojui. Makasi rentona. Maalaismaisemista, perusmuoto maalaismaisema. Kaunis maisema
maaseudulla, sellainen, jota ei näe kaupungissa. Miehenkuvatus. Mokoma mies. Mies, joka on tehnyt niin väärin, ettei
hän ole kunnon mies. Mistäpäin nyt tuuli? Mitä oli tapahtumassa? Miksi toinen yhtäkkiä
käyttäytyi niin kuin käyttäytyi? Moikkaamassa. Sanomassa moi. Monta monituista. Oikein monta. Murtuneelle. Erittäin surulliselle, järkyttyneelle, masentaneelle. Kirjaimellisesti katkenneelle, rikki menneelle. Mustavalkoinen. Kun ymmärrys tai ajatukset jostakin ovat liian
epätarkat, puutteelliset. Kun voi nähdä vain ääriviivat, mutta ei
yksityiskohtia. Kirjaimellisesti väritön, sellainen, jossa ei ole muita värejä
kuin mustaa, valkoista ja harmaata. Naksautti, perusmuoto naksauttaa. Tehdä jotakin mistä lähtee
naksahdusääni. Naksautat sormiasi, kun painat peukalolla keskisormea ja
vedät sen sitten nopeasti irti. Niisti, perusmuoto niistää. Tyhjentää räkä nenästä pois, toivottavasti
nenäliinaan. Nokan, perusmuoto nokka. Etupää, nenä, kuono. Kirjaimellisesti
linnun kova suuaukko. Pakkasi, perusmuoto pakata. Mahduttaa asioita pieneen tilaan. Pakkasi laukkunsa, pani tärkeät vaatteensa ja tavaransa laukkuun. Paljastuikin petturiksi. Selvisi eli kävi ilmi, että hän olikin petturi. Petturi on henkilö joka pettää, valehtelee, tekee salaa väärin. Pauhata. Pitää kovaa, tasaista ääntä. Saarnata. Sanoa monta vahvaa
mielipidettä, tai yksi vahva mielipide monta kertaa. Alun perin pauhasivat
vain kosket eli joet virratessaan alaspäin, kiviä vasten. Perässä. Takana. Pikkutunneilla. Kun on yö ja kello on suunnilleen yksi, kaksi tai kolme. Pitkin kaupunkia. Monessa paikassa samassa kaupungissa, eri puolilla
kaupunkia. Pitää äidistään huolta. Huolehtia äidistään, hoitaa äitiään. Puolimatkassa. Matkan keskivaiheilla. Kesken kaiken. Puolessa
välissä. Raskaana. Lasta odottava. Nainen, jonka kohdussa on vauva. Sidos. Tunne tai asia, joka yhdistää kahta ihmistä. Kirjaimellisesti
nauha tai solmu, jolla kaksi asiaa on sidottu yhteen. Sovitti, perusmuoto sovittaa. Kokeilla, mahtuuko. Syöksähti Eijaa kohden. Syöksyi äkkiä, nopeasti lähemmäksi Eijaa. Takapenkkiä, perusmuoto takapenkki. Auton takimmaiset istuimet. Kuljettaja istuu etupenkillä, ei takapenkillä. Tekstarin. Tekstiviestin matkapuhelimeen. Tuohtunut. Suuttunut. Kiukkuinen. Tuo leivän pöytään. Ansaitsee rahaa. Siis, tekee työtä niin että
perheellä on rahaa ostaa mitä se tarvitsee, vaikkapa leipää. Tyrmistyneenä, 
perusmuoto 
tyrmistynyt. Todella 
yllättynyt,
epäuskoinen, ihmeissään. Vesiselvältä, perusmuoto vesiselvä. Sellainen, joka ei ole juonut yhtään
alkoholia. Virittää. Tehdä jotakin hankalaa, epätavallista tai keskittymistä ja
harkintaa vaativaa. Verukkeella, perusmuoto veruke. Tekosyy. Selitys sille, miksi tekee
jotakin, vaikka oikea syy on jokin muu. Väkisinkin, vaikka yrität estää, jotakin tapahtuu silti. Silloin se
tapahtuu väkisinkin. Yllätyksekseen. Tämä oli hänelle yllätys. Hän ei osannut odottaa tätä. Ymmärtää päälle. Ymmärtää jonkun arvo. Tajuta, että jokin on hienoa. Älä tee kärpäsestä härkästä. Älä ajattele että pieni asia olisikin suuri
asia. Kirjaimellisesti älä sekoita kärpästä ja härkää keskenään, kärpänen ja
härkä eivät ole sama eläin. Seitsemäs luku, jossa piipahdamme korvessa
Havupuut humisivat tuulessa. Ellei kirkas lumi olisi valaissut
peittämiään kuusenoksia ja männynneulasia, pimeyden harvat värisävyt
olisivat kätkeneet ne näkyvistä. Hakkuuaukiolla suurten puitten välissä loimotti kuitenkin tuli. Nuotion
lieskoissa hiiltyi keppi, jonka nokassa tirisi makkara. Kepin toinen pää oli
puserruksissa leveän kouran sisällä, ja tuon kouran omistaja hyräili
surumielisesti: —    Miksi kaikki rakkaustarinat aina päättyy niin — surun
kirvoittamiin kyyneliin? Miksi haipuu rakkaus, sammuu ystävyys ja saapuu
sadan vuoden yksinäisyys? Laulaja istui kannon päällä nuotion ja teltan päälle lumen suojaksi
viritetyn pressun välissä. Pressun narut oli sidottu lähimpiin puihin. —    Lopeta jo, mä en jaksa kuunnella, sanoi poika miehen vierellä. —    Myönnän. Jos mä menisin Idolsiin, ne naurais mut ulos, mies
vastasi. — Minkähän takia naiset ei koskaan oo tyytyväisiä? —    En mä tiiä, poika sanoi. —    Sitä ei taida kukaan tietää, mies jatkoi. — Parempi ois jos me ei
sekaannuttas naisten asioihin ollenkaan. Mutta minkäs mahtaa kun on
tyhmä pää. Mä oon ha-kannu mun päätä seinään ennenkin, mutta silti en oo
oppinu mun läksyä. —    No sä oot kyllä tosi tyhmä. Miksi sä oot hakannu sun päätäs
seinään? Sattuiko se kamalasti? lapsi ihmetteli. —    Oikeastaan mä oon hakannu mun sydäntä. Tai antanu muiden
hakata. Sydämen pitäis pysyä täällä rinnassa, mies selitti ja iski nyrkillä
rintakehäänsä. — Mutta yhä uudelleen mä olen tyhmänä ottanu sen sieltä
esiin ja antanu jollekulle raadeltavaksi
—    Etkä oo oikeesti ottanu. Sä huijaat! poika epäili. Nuotion 
loimussa 
lapsi 
tapitti 
miestä 
kulmakarvat 
koholla,
ymmyrkäisin silmin. Viaton näky sai miehen naurahtamaan. Hän ojensi
makkaran vekaralle ja asteli hakemaan isoja puupölkkyjä ja kirveen. —        Teen meille klapeja, joilla me ruokitaan kamiinaa yöllä. Tai siis,
älä oo huolissas, et sä sitä joudu tekemään. Mä oon ihan suosiolla Kipinä-
Mikko koko yön. Kun en mä kumminkaan saa unta. vahdin samalla, ettei
kipinät sytytä meitä. Mies laittoi pölkyn kerrallaan kannon päälle ja iski ne kirveellä
pienemmiksi. —    Aamulla sitten nuohotaan kamiinan savupiippu. Noki muuttuu
muuten kipinöiksi, jotka lentää ens kerralla teltan päälle ja tekee siihen
reikiä. Anssi ei tykkäisi siitä. Lapsen oli vaikea aavistaa, minne puolelle kantoa klapit sinkoilisivat. Hän teki siitä leikin. Hän tuijotti keskittyneesti halonhakkaajaa, ja kirveen
iskeytyessä maaliinsa hän hyppeli ja kieri, oli väistelevinään klapeja. Oikeastaan miehen olisi pitänyt sanoa pojalle, että hän oli tullut jo liian
lähelle. Kohta klapi voisi osua poikaan oikeasti. Epäilemättä pojan äiti olisi
kiskonut kol-tiaisen takaisin turvallisen etäisyyden päähän ennen kuin tämä
olisi edes tajunnut olevansa menossa lähemmäksi. Taikka sitten,
luultavammin poika olisi jo pakotettu telttaan nukkumaan! Mutta kun nämä ajatukset yrittivät tunkeutua miehen tietoisuuteen,
miehen mieli läimäytti uhmakkaasti oven kiinni sen edestä. Naisten
hössötykset eivät olleet tänään tervetulleita, eikä mikään niistä muistuttava! Pian klapeja oli kasassa sopiva kekoja mies tunsi miellyttävää lämpöä
liikuntaa saaneissa lihaksissaan. Oli aika käydä yöpuulle. Kaksikko kävi
lumisessa pusikossa pissalla ja kömpi sitten telttaan. Lapsi mönki
makuupussiinsa. Miehenköriläs alkoi viritellä tulta kamiinaan, jonka
savupiippu kurotteli tähtiä teltan katossa olevasta reiästä. —    Ootko sä Jevgeni koskaan tykänny jostain tytöstä? Siis mä
tarkotan jostain sun ikäsestä, mies kysyi. —     En! Yäk! poika huudahti. —    No niin, sä ootkin viisas! Sen takia sä et tiedäkään, mitä
sydänsärky on. Tai miten uni ei tuu silmään. Sanontojen ja vaikeiden sanojen selitykset
Etäisyyden. Välimatkan, tilan. Turvallisen etäisyyden päähän, niin
kauas, että on turvallista. Iskeytyessä, perusmuoto iskeytyä. Osua kovalla voimalla. Haipuu, perusmuoto haipua. Loppua hitaasti. Kuihtua. Hakkuuaukiolla, perusmuoto hakkuuaukio. Paljas alue metsässä,
paikka, josta puut on kaadettu. Halonhakkaajaa. Henkilöä, joka hakkaa halkoja eli tekee puupölkyistä
klapeja. Harvat. Vähäiset. Hiiltyi, perusmuoto hiiltyä. Muuttua mustemmaksi tulessa. Huijaat. Valehtelet. Kerrot vitsin. Humisivat. Pitivät hiljaista, kahisevaa ääntä. Hössötykset. Kun olet hermostunut ja huolissasi ja teet tai sanot siksi
kaikenlaista liian nopeasti, hössötät ja toimintasi on hössötystä. Kaksikko. He kaksi. Kamiinaa. Pientä lämmityslaitetta. Kamiinassa poltetaan esimerkiksi
puita, niin että se pitää teltan lämpimänä talvellakin. Kannon, perusmuoto kanto. Kaadetusta puusta jää maahan kanto,
rungon alaosa. Klapeja. Polttopuita. Puunpalasia, joita on helppo polttaa ja lisätä
tuleen. Kieri, perusmuoto kieriä. Pyöriä itsensä ympäri maata tai lattiaa
pitkin. Kipinät. Aivan pienet, palavat, ilmassa lentävät puun tai paperin
palaset. Palava noki. Kipinä-Mikko. Henkilö, joka valvoo yöllä ja katsoo, ettei kamiinan tuli
sammu tai karkaa kamiinan ulkopuolelle. Kirvoittamiin, perusmuoto kirvoittaa. Aiheuttaa, synnyttää. Kouran. Ison käden. Kurotteli, perusmuoto kurotella. Yrittää ylettää, saada kiinni ylhäällä
oleva tai koskettaa sitä. Käydä yöpuulle. Mennä makaamaan, nukkumaan yön ajaksi. Ennen
vanhaan moni nukkui Suomessa kovan puupenkin päällä. Kömpi, perusmuoto kömpiä. Mennä eteenpäin hitaasti matalana,
kontallaan. Lieskoissa, perusmuoto lieskat. Tuli. Nuotion liikkuvat liekit. Loimotti. Paloi, välkkyi pimeässä. Loimussa. Nuotion valossa. Läimäytti. Löi nopeasti. Miehenköriläs. Iso mies. Männynneulasia. Mäntypuun vihreitä osia. Mönki, perusmuoto mönkiä. Ryömiä, madella jonkin sisään. Oli kasassa. Oli valmiina. Oli väistelevinään. Leikki, että väisteli, että tarvitsi väistellä. Peittämiään kuusenoksia. Kuusenoksia, jotka se oli peittänyt. Pressun, perusmuoto pressu. Sateenkestävä, vedenpitävä suuri kangas. Puserruksissa. Kovasti puristettu. Lujasti kiinni. Jos ihminen on
puserruksissa, häntä sattuu. Pusikossa. Pensaitten keskellä. Paikassa jossa on paljon matalia
kasveja. Puupölkkyjä. Kaadetun puun rungon isoja palasia. Raadeltavaksi, perusmuoto raadella. Rikkoa raapimalla ja puremalla. Eläin, joka syö lihaa, eli peto voi raadella saaliinsa ennen kuin syö sen. Antanut sydämen jollekulle raadeltavaksi, antanut vapaaehtoisesti jonkun
raadella sydäntään. Savupiippu. Putki, joka vie savun pois huoneesta, saunasta tai teltasta,
jota lämmitetään tulella. Sinkoilisivat, perusmuoto sinkoilla. Lennellä nopeasti eri suuntiin. Tirisi, perusmuoto tiristä. Hikoilla, melkein haljeta kuumassa. Uni ei tuu silmään = uni ei tule silmään. Ei pysty nukahtamaan vaikka
haluaisi nukkua. Ymmyrkäisin silmin. Silmät suurina ja pyöreinä. Yäk. Kamalaa, 
inhottavaa, 
jotain 
mistä 
tulee 
huono 
olo. Pahanmakuista. Kahdeksas luku, jossa pakanat jäävät nukkumaan
Sunnuntaiaamuna 
Kerttu 
heräsi 
vieressään 
(Henkan 
paikalla)
nukkuvan Eijan kuorsaukseen. Kerttu nousija hipsi olohuoneeseen. Sen
sohvalla veteli sikeitä Heidi, joka ei näyttänyt sen innokkaammalta
heräämään kuin Eijakaan. Kerttu pani merkille, että Heidillä oli ristin
muotoinen kaulakoru. Se lepäsi Heidin rinnalla, nousija laski hengityksen
mukana. Kerttu vilkaisi puhelintaan, joka oli ollut yön yli laturissa. Ei
tekstiviestejä, vieläkään. Tosin Jevgeni oli Henkan mukana, ja se tarkoitti,
ettei mies voinut olla tekemässä mitään kovin vaarallista. Minne he sitten olivatkin menneet, Henkka oli tarvinnut siihen autoa. Kerttu asteli ikkunaan katsomaan tyhjää parkkipaikkaa. Jos hänellä vain
olisi ollut ajokortti! Silloin hän olisi voinut liikkua autolla, eikä Henkka
olisi päässyt pakenemaan sillä. Kertun katse lähti harhailemaan, kunnes se pysähtyi torniin, jonka
huipulla komeili risti. Kirkko. Kerttu ei vielä kertaakaan ollut käynyt
tavallisessa suomalaisessa kirkossa. Ei edes naimisiin mennessään, sillä
Henkka oli halunnut maistraattihäät. Henkka ja Eija eivät olleet uskonnollisia. Kumpikaan ei kuulunut
kirkkoon, eikä Jevgeniäkään ollut kastettu, ei ainakaan Suomen puolella
Eijan toimesta. Kerttu tiesi kuitenkin, että ainakin 80 prosenttia
suomalaisista oli kristittyjä. Kerttukin oli kristitty. Hän oli roomalaiskatolinen. Kolumbiassa hän
oli käynyt kirkossa kohtalaisen usein. Oli tuntunut hyvältä kävellä kirkolle,
lähettää kynttilöiden loisteessa kymmenen pientä unelmaa kohti taivasta
rukouksen ja suitsukesavun mukana. Varsinkin Andresin kanssa… Äkkiä Kerttu tunsi itsensä hyvin ärtyneeksi. Että Henkka saattoikin
karata sillä tavalla! Ja että hän itse oli saattanut! Jos Kertun isoäiti olisi
elänyt, tämä olisi kyllä sanonut, että Kerttu sai syyttää vain itseään kun
pakanan matkaan lähti. Eihän sellainen voisi päättyä kuin kyyneliin! Ja Kerttu oli kiehnännyt pakanassaan kiinni kaikki ne hetket, joita
tämä ei viet
tänyt töissä. Kirjojaankin he lukivat selkä selkää vasten! Oliko mikään
ihme, jos Jeesus ei ollut mahtunut mieleen, joka oli Henkkaa täynnä? Enempiä ajattelematta Kerttu tempaisi muistilapun irti lehtiöstä ja
raapusti siihen: OLEN KIRKOSSA. Pakkasta oli viisitoista astetta, mutta viima sai sen tuntumaan vielä
paljon kyl-memmältä. Lunta tuprutti eikä jalkakäytäviä ollut vielä aurattu. Kahlatessaan 
lumihangessa 
vastatuuleen 
Kerttu 
tunsi 
itsensä
pyhiinvaeltajaksi. Kirkon ovi ei ollut lukossa, ja siihen oli kiinnitetty lappu, jossa luki,
että meneillään oli jumalanpalvelus. Hieman arkana Kerttu hiipi oven läpi
avaraan tilaan, jossa kaikui naisen ääni. Se tuli saarnastuolista, johon oli
asennettu mikrofoni. Kerttu ei muistanut keskittyä naisen sanoihin. Hän yritti astella
äänettömästi eteenpäin kirkon käytävällä. Seinät olivat valkeat, melkein
tyhjät, ja puupenkit komeat. Nekin melkein tyhjät. Sitten Kerttu muisti, ettei harakoita saanut lämmittää. Hän kääntyi
ympäri ja kävi nolona sulkemassa oven. Ja sillä hetkellä hän oli vähällä
luikkia sen kylmemmälle puolelle. Sillä missä se jumalanpalvelus muka
oikein oli? Missä oli seurakunta, entäpä pappi? Onneksi Kerttu äkkäsi eräällä penkillä vanhuksen, ennen kuin tuli
livistäneeksi kirkosta. Hän hiipi istumaan tämän viereen. —     Anteeksi, saako tänne tulla? Kerttu kysyi. —     Kaikin mokomin! Herra siunaa, miun Afrikan lähetyskolehtiin
antamat roposet on auttannu, vanha nainen riemuitsi. —     En mä tuu Afrikasta, Kerttu yritti korjata, mutta vanhus ei tainnut
kuulla. —     Ai sie vissii tulit saarnan aihee takkii sit? —     Aiheen? Takki? Kerttu kysyi, mutta sulki heti suunsa ja rupesi
keskittymään siihen, mitä saarnastuolin nainen sanoi mikrofoniin. Hän luki Raamattua:
—     Minä olen valo ja olen tullut maailmaan siksi, ettei yksikään,
joka minuun uskoo, jäisi pimeyteen. Jos joku ei noudata minun sanojani,
vaikka on ne kuullut, en minä häntä tuomitse. En ole tullut tuomitsemaan
maailmaa, vaan pelastamaan sen. Ne 
sanat 
saivat 
Kertun 
paremmalle 
mielelle. Pieneen
syyllisyydentuntoonkin. Ei käynyt kieltäminen, että Henkka oli pakana,
toisin kuin Kertun entinen kulta
Andres. Kun Kerttu ajatteli sitä, hänen katseensa karkasi kirkon
kupolin alleja hän oli näkevinään isoäitinsä kurtistamassa sieltä
huolestuneesti kulmiaan. Sillä tavalla viisas isoäiti oli Kertulle luimistellut, kun tämä oli lapsena
tehnyt jotakin tuhmaa, kuten näpistänyt hedelmän naapurin puusta. Silloin
Kerttu oli luonut katseensa häpeissään maahan. Nyt hän ei tehnytkään niin. Hän katsoi sinnikkäästi ylöspäin ja lähetti isoäidilleen viestin: kumpikos
miehistä oli vienyt hänet vihille ja muutenkin pitänyt lupauksensa? Kristitty
Andres vai pakana-Henkka! —    Osoittakaamme kristillisyytemme ystävällisillä ja rakastavilla
teoilla, ei vain niille, jotka uskovat kuten me uskomme, vaan myös niille,
jotka uskovat toisin, nainen saarnastuolissa sanoi, ja Kerttu nyökkäsi. —    Mie tykkään täst papist, mummo (se suomalainen) kuiskasi. —    Papista? Mutta sehän on nainen, Kerttu kuiskasi takaisin. Äkkiä Kerttua nolotti. Olihan hän lukenut, montakin kertaa, että
Suomessa nainenkin voi olla pappi. Jopa piispa! Jotenkin silti puhuja
muistutti paljon enemmän kahvia keittelevää perheenäitiä kuin niitä
naimattomia miehiä, joita Kerttu ajatteli kuullessaan sanan «pappi». Vaikka olihan suomalaisella naispapilla kuitenkin valkoinen kaapu,
liperit, ja pitkä huivi kaulan ympärillä. Kerttu kysyi itseltään, miten hän ei
ollut niitä heti huomannut. —    Olihan se miustakii ens kummallist ku tuli naispappiloit siilo 80-
luvulla. Mutta sit mie mietin että hyvähä se vaa on. Myö naiset kun osataa
luonnostaa ymmärtää toisii immeisii, mummo supisi. Sitten hän loi Kerttuun velmun salaliittolaiskatseen. Ei ollut kovin
kohteliasta, 
että 
kirkon 
ainoat 
sanankuulijat 
kuiskivat 
toisilleen
jumalanpalveluksen aikana! He vaikenivat, ja kuuntelivat saarnan loppuun
ja sitten ilmoitukset kastetuista, vihityistä ja hautaan siunatuista. Mutta kun
urut alkoivat soittaa virttä, mummo ei malttanut enää pysyä vaiti. —    Tykkäät sie urkumussiikista? Miusta se on aika raskassoutusta. Surullista musiikkia sekin! Kerttu alkoi hihittää. Kolehti tuli kohdalle,
ja syyllisyydentuntoinen Kerttu tipautti sinne kaksieurosen. Pyhä, pyhä, pyhä Herra Jumala kaikkivaltias. Täydet ovat taivaat ja
maa sinun kunniaasi. Hoosianna korkeuksissa. Lopultakin Kerttu alkoi tuntea olevansa messussa. Suomenkieliset
rukoukset olivat tuttuja, kun niihin keskittyi. Mummo nousija käveli alttarille polvistumaan ja ottamaan vastaan
ehtoollisen. Kerttu ei halunnut seurata perässä. Hän olisi ensin halunnut
tunnustaa syntinsä papille, ripittäytyä. Hyveellinen mallivaimo ei olisi
saanut rauhallista Henkkaa suuttumaan ja karkaamaan omasta kodistaan! —    Lähet sie kirkkokahville, vanhus kysyi öylätin muruset
suupielissään. —        Tosi mielelläni! Kerttu hihkaisi, niin että kirkko kajahti, vaikka
ehdotus sisälsi uhkauksen kupillisesta suomalaista kahvia. — Harvoin
suomalaiset pyytää toista minnekään, hän jatkoi hieman hiljempaa,
kajahdusta pahoitellakseen. —    No mie oonki karjalaine! mummo nauroi. Vanhuksen nimi oli Tellervo, ja koska hänen oli vaikea kävellä, Kerttu
ja hän kulkivat käsikynkkää seurakuntatalolle. Talo kahvipöytineen ei ollut
kovin kaukana, mutta Tellervo ei tuhlannut siitä metriäkään. Hän selitti
aikaa hukkaamatta Kertulle, miten oli jäänyt leskeksi ja miten poika oli
sitten houkutellut hänet Etelä-Suomeen asumaan palvelutaloon oman
kotinsa lähelle. Siinä palvelutalossa oli vaan kovin hidasjärkistä ja
jähmeäjalkaista porukkaa, kirkkoonkin sai Tellervo astella ylhäisessä
yksinäisyydessään. Poika ja lapsenlapsetkaan eivät kovin usein malttaneet
harrastuksiltaan tulla käymään, mutta Tellervo ei lannistunut, hän oli aina
menossa ja keksi kyllä tekemistä. —    Myö Karjalan tytöt pannaa ilo pintaa vaik' syvän märkänis! Jos
mie öisin surevaa sorttii, ni mie öisin voinu yhtä hyvi jäähä suremaa miun
kottii, mist mie läksin evakkoon nuorena likkana, ja siilo mie en kyllä ennää
ois täs näi! —    Mitä evakko tarkottaa? Kerttu tiedusteli, koska evakko kuulosti
oudoista sanoista kaikkein oudoimmalta. Hän ei ymmärtänyt kaikkea, mitä mummo kertoi, mutta sen hän
ymmärsi, että mummo oli kertomapäällä. —    Evakko, se oi sitä ku myö lähettiin venäläistä pakkoo 1939… Voi,
ootsie kuullu sen laulun, siin se sanotaa niin kauniist! Tellervo sanoi ja alkoi
laulaa värisevällä äänellä: — Laps olen köyhän kauniin Karjalan, vaan
perinnön sain kaikkein kalleimman: sain laulun, soiton lahjan sydämeen, en
niitä vaihtais onneen maalliseen… Pappi hölkkäsi kaavunhelmojaan pidellen heidän taakseen ja huohotti:
—    Ja Tellervo on heti tutustumassa uusiin seurakuntalaisiin! Tellervo
on niin puhelias ja tykkää jutella uusien ihmisten kanssa. —    Tellervo on ihan niin ku mun mummo, Kerttu sanoi. Sanontojen ja vaikeiden sanojen selitykset Aina menossa. Hyvin paljon poissa kotoa. Ehtoollisen, 
perusmuoto 
ehtoollinen. Kristillisessä
jumalanpalveluksessa tarjottu leipä ja viini. Ei käynyt kieltäminen. Ei voinut kiistää. Asia oli juuri niin. Sitä ei
pystynyt kieltämään. Harrastuksiltaan. Harrastukset estävät. Herra siunaa. Yllättynyt huudahdus. Kirjaimellisesti Jumala antaa
hyvän tapahtua. Hidasjärkistä. Hitaasti ajattelevaa. Ei älykästä. Typerää. Hipsi. Käveli vaivattomasti, kevyesti. Hölkkäsi kaavunhelmojaan pidellen. Hölkkäsi samalla kun piti
kaapunsa reunoista kiinni. Ilo pintaa vaik' syvän märkänis. Ilo pintaan vaikka sydän märkänisi. Ollaan iloisia, vaikka sydän olisi kuollut ja mätänisi. Jumalanpalvelus. Uskonnollinen tilaisuus, jossa palvotaan Jumalaa. Jähmeäjalkaista. Hitaasti kävelevää. Jähmeillä jaloilla ei kävellä
nopeasti. Jäähä suremaan. Jäädä suremaan. Kaapu. Pitkä vaate, joka ulottuu kaulasta jalkoihin asti. Kaikkivaltias. Henkilö, joka saa päättää ja määrätä kaikesta. Kajahti, perusmuoto kajahtaa. Alkaa soida. Kuulua hetken aikaa. Vain
ääni voi kajahtaa. Kastettu. Otettu kirkon ja seurakunnan jäseneksi. Kirjaimellisesti tehty
märäksi. Katse lähti harhailemaan. Katsoi sinne tänne, ilman suuntaa tai selvää
päämäärää. Kertomapäällä. Haluaa kertoa. Kiehnännyt, perusmuoto kiehnätä. Olla oikein lähellä toista. Liikkua
kiinni toisessa. Hieroa itseään toista vasten. Komeili. Oli komea, hieno. Kristillisyytemme. Sen, että olemme kristittyjä. Kuorsaukseen. Meteliin, jota ihmiset pitävät nukkuessaan kun
hengittävät ulos. Varsinkin, jos nenä on tukossa tai jos on juonut alkoholia. Kupolin. Kaartuvan katon. Holvikaton. Kurtistamassa. Rypistämässä. Kiristämässä. Tekemässä kurttuiseksi. Käsikynkkää. Käsivarret yhteen kietoutuneina. Käytävällä, perusmuoto käytävä. Paikasta toiseen vievä, kävelemiseen
tarkoitettu tyhjä tila. Liperit. Kaulus, jota papit käyttävät. Lähet sie. Lähdetkö sinä. Lähetyskolehtiin, 
perusmuoto 
lähetyskolehti. Kirkossa 
käyviltä
kerättävä vapaaehtoinen raha, joka lähetetään ihmisille, jotka auttavat
muita ja yrittävät houkutella lisää ihmisiä samaan uskontoon. Nämä
ihmiset ovat lähetystyössä. Maallinen. Sellainen, joka on maan päällä eikä taivaassa. Kevytmielinen, paheellinen, syntinen. Ei uskonnollinen. Maistraattihäät. Avioliittoon vihkiminen toimistossa niin ettei uskontoa
ole mukana. Mallivaimo. Niin hyvä vaimo, että muiden vaimojen pitäisi ottaa
mallia, matkia häntä. Meneillään. Menossa. Juuri nyt tapahtuva. Mie tykkään tästpapist. Minä tykkään tästä papista. Myö. Me.
Naispappiloit. Naisia pappeina. No mie oonkii. No minä olenkin. Noudata, perusmuoto noudattaa. Totella. Näpistänyt, perusmuoto näpistää, varastaa jotain halpaa. Osoittakaamme. Osoitamme, näytämme yhdessä. Kannustava pyyntö. Pahoitellakseen. Koska oli pahoillaan. Pakanan. Uskonnottoman. Toista uskontoa tunnustavan. Palvelutaloon, perusmuoto palvelutalo, vanhuksille tai vaikeasti
vammaisille tarkoitettu talo. Sen asukkaita palvellaan, koska he eivät selviä
ilman apua. Pani merkille. Huomasi. Piispa. Pappien pomo. Hengellinen johtaja. Piispa vihkii papit eli
tekee ihmisistä pappeja. Pyhiinvaeltajaksi, perusmuoto pyhiinvaeltaja. Henkilö, joka matkustaa
jonnekin uskonnollisista syistä. Raskassoutusta. Raskassoutuista. Väsyttävää. Vaikeaa 
kestää. Kirjaimellisesti tässä soudetaan veneellä, jossa on paljon painoa tai joka
kulkee vastatuuleen. Soutaminen on siis raskasta. Saarnan aihee takkii. Saarnan aiheen takia. Papin uskonnollisen
puheen takia. Saarnastuolista, perusmuoto saarnastuoli. Koroke puhujille kirkossa. Usein hyvin koristeellinen. Salaliittolaiskatseen. Katseen, joka kertoo, että katsojalla ja sillä jota
katsotaan on yhteinen salaisuus. Sanankuulijat. Papin sanoja kuuntelemaan tulleet. Se oi sitä ku myö lähettiin venäläistä pakkoon. Se oli sitä kun me
lähdimme pakoon venäläisiä. Seurakunta. Samalla tavalla uskovien ihmisten joukko, joka osallistuu
samoihin jumalanpalveluksiin ja muuhun uskonnolliseen toimintaan. Ainakin periaatteessa osallistuu. Seurakuntalaisiin, perusmuoto seurakuntalainen. Seurakunnan jäsen. Sit mie mietin. Sitten minä mietin. Suitsukesavun. Suitsuke on hyväntuoksuinen tikku, josta tulee
tuoksuvaa savua, kun sitä polttaa. Supisi, perusmuoto supista. Puhua hiljaa, joskus epäselvästi. Surevaa sorttii. Surevaa sorttia. Helposti suremaan jäävä. Herkästi
masentuva. Syyllisyydentuntoonkin, perusmuoto syyllisyydentunto. Tunne siitä että
on tehnyt jotain väärää, pahaa. Talo kahvipöytineen. Taloja sen pöytä, jolla oli kahvia tarjolla. Toissii immeisii. Toisia ihmisiä. Torniin, perusmuoto torni. Korkea, kapea rakennuksen osa. Tuhlannut, perusmuoto tuhlata. Käyttää loppuun turhaan. Kuluttaa
ilman syytä. Haaskata. Tuomitse, 
perusmuoto 
tuomita. Julistaa 
syylliseksi. Määrätä
rangaistus. Urut. Soitin, vähän niin kuin piano, jonka koskettimiin on yhdistetty
isot pillit, jotka puhaltavat äänen ulos. Vastatuuleen. Siihen suuntaan, mistä tuuli puhaltaa. Velmun, perusmuoto velmu. Ovela. Tietää että on hieman tuhma. Veteli sikeitä. Nukkui. Veti monia syviä unia. Vienyt vihille, perusmuoto viedä vihille. Mennä naimisiin sen kanssa,
jota tässä viedään. Värisevällä. Vapisevalla, tärisevällä. Viima. Kylmä, kova tuuli. Ylhäisessä yksinäisyydessään. Yksin, koska muut eivät ymmärrä, että
heidän kannattaisi myös tehdä sitä mitä hän tekee yksin. Öylätin. Kristillisessä jumalanpalveluksessa tarjotun leivän. Yhdeksäs luku, jossa siivotaan ja sisustetaan elämää paremmaksi
Heidi heräsi Eijan vauhkoamiseen. —        Jo on siinä mulla pariskunta! Toinen on lähteny kirkkoon! Siis
kirkkoon! Ois-han se pitäny arvata että rukoilemaanhan se hupakko livahtaa
heti kun Henkan silmä välttää. —    Hyvää se Kertulle tekee. Jospa se siellä vähän rauhottuis, Heidi
mumisi toinen silmä auki, toinen kiinni. —    Ja se toinen — se se vasta on ohjelmanumeron keksinyt. Viedä
nyt mun lapsi telttailemaan pimeään, lumiseen metsään! Mikä päähänpisto! Eija päivitteli. Se sai Heidin havahtumaan ja avaamaan toisenkin silmänsä. Eija
roikotti hänen edessään paperilappua, jossa luki Jevgenin raapustamilla
harakanvarpailla: ME LHETIN METSÄN T JEVGENI —    Mistä toi löyty? Heidi kysyi. —    Eteisen lipaston alta. LHETIN. Mä oon sata kertaa selittäny
Jevgenille, mitä eroa on lyhyellä ja pitkällä vokaalilla ja että tällaiseen
sanaan tulee kyllä kaksoiskonsonantti! —        Jevgeni on vasta kuus, Heidi muistutti. —     Siinä iässä muissa maissa käydään jo koulua, Eija huomautti. -
Tai sitten ei käydä, Heidi mumisi ja ajatteli Kerttua. —     Jos Mariquita olisi eilen pitänyt silmänsä auki eikä vain
pillittänyt, kun se konttasi lattialla, niin sekin olisi löytänyt tän viestin, Eija
motkotti. Nyt Heidi huomasi, että Eijan toisessa kädessä oli moppi. Sellainen oli stressaantunut Eija. Aina siivoamassa. Aivan kuin hän
olisi kotiaan kuuraamalla samalla tullut kuuranneeksi elämäänsäkin. Koti
hyvin, elämä hyvin! Heidille ei olisi tullut mieleenkään alkaa siivota jonkun toisen kotia. Hän ei yli-päätäänkään uskonut säihkyvän kodin ihmeitä tekevään voimaan. Päinvastoin Heidi oli sitä mieltä, että mitä enemmän koti kiilsi, sitä
väsyneempi oli se, joka kodin oli kiillottanut. Irvistäen Heidi kampesi itsensä jaloilleen ja laahusti vessaan, missä
hän muisti, ettei ollut ottanut hammasharjaa mukaansa. Eiliset plakit yhä purukalustolla ja paha maku suussa, kuinka
inhottavaa! Onneksi baareissa ei enää sentään saanut tupakoida, niin kuin
hänen nuoruudessaan. Silloin Heidillä oli ollut tällaisten illanviettojen
jälkeen pää kipeä silkasta savusta. Vessan oven läpi Heidi kuunteli, kuinka Eija selitti Henkan olevan
vanha partiopoika. —     Meillähän on melkein viisitoista vuotta ikäeroa. Mä aina vein
Henkkaa partioon ja takaisin. Se tykkäsi siitä touhusta, ja teini-ikäisenä se
toimi jonkin aikaa par-tionjohtajanakin. Tämä Anssi, jonka kanssa se meni
eksymään sinne Kolumbiaan, on alun perin partiosta tuttu kaveri. —     Hyvä ajatus, Ainonkin vois laittaa partioon vähän isompana,
Heidi 
kommentoi, 
jottei 
Eija 
olisi 
epäillyt 
hänen 
nukahtaneen
vessanpöntölle. Henkka ja Jevgeni siis nukkuivat nyt jossakin kuusenkäpyjen alla,
männynjuur-ten välissä talvimakuupusseissa. Pieni kamiinakin heillä oli
mukanaan. Olihan? —     Kyllä Henkan on täytynyt käydä taas lainaamassa kamiinat ja
muut vehkeet Anssilta, Eija päätteli ja lisäsi: — Sillä jätkällä on kaikki
maholliset 
ja 
mahottomat 
ulkoilukapistukset 
sukelluspuvusta
vuorikiipeilysettiin. Voi taivaan talikynttilät, Heidi, kahvinkeittimessä on
edelliset purut suodatinpussissa homeella maustettuna! —     Henkka ja Kerttu ei taida paljon juoda kahvia, Heidi totesi
kävellessään Eijan kännykkä kädessään keittiöön. Heidi etsi Kertun numeron ja soitti. —     Hei Eija, Kerttu vastasi heti. — Mä oon menossa Tellervon luo
kylään, ihan lähelle, palvelutaloon. Me tutustuttiin kirkossa, Tellervo on
Karjalasta ja oikein eloisa ja puhelias. Kerttu kuului olevan hermostunut. Mitä Eija mahtoikaan ajatella siitä,
että hän oli jättänyt yövieraansa kahden puputtaakseen pullaa ihan toisaalla! Ja Eija olikin kuin myrkyn niellyt. Ei taida tytölle kunnian kukko laulaa,
Heidi mietti. Ja päätti olla itse torumatta Kerttua. —     No kiva että sulia on seuraa. En mä oo Eija vaan Heidi, soitan
Eijan kännykästä. Jos sä pärjäät ilman meitä, niin me voitais Eijan kanssa
lähteä takas meiän lasten luo. Ennen kuin Heidi ehti kertoa Eijalle Kertun uusimmasta siirrosta, Eija
oli taas äänessä. —    Siis kato mitä kauheita lehtiä nää lukee! Seiskoja ja Reginoita ja
kaiken maailman iltapäivälehtiä täällä kyllä lojuu, mutta noita mun ostamia
Suomen kirjallisuuden klassikoita eivät näytä avanneenkaan! Heidin katse ei kuitenkaan osunut mihinkään lehteen, vaan
paperilappuseen kirjahyllyssä esitepinon päällä. Esitteet esittelivät
ammattikouluja. Lapussa luki: «Sanotaan, että naiset ovat joko kauniita tai
älykkäitä, mutta sinä Rakkaani olet kumpaakin. Tässä ovat pyytämäsi
esitteet.» —    Mä heitän nää roskalehdet nyt paperinkeräykseen. Henkka
selvästikin haluaa meidän pikku Mariquitan pysyvän tyhmänä! Eija huusi. —    Eija. Ei tää juttu voi olla ihan niin yksinkertanen. Tässä riidassa
on nyt kyse muustakin, Heidi totesi lappua heilutellen. Sanontojen ja vaikeiden sanojen selitykset Ei taida tytölle kunnian kukko laulaa. Tyttöä ei kiitetä, päinvastoin
häntä moititaan. Kunnian kukko laulaa vain silloin kun joku on tehnyt
jotain oikein hyvin, jotain tosi hienoa ja kunnioitettavaa. Eloisa. Vilkas. Sellainen, joka liikkuu ja elehtii samalla kun puhuu tai
tekee muuta. Harakanvarpailla. Kirjaimilla, joita ei ole helppo lukea. Lasten (ja
aikuistenkin) epäselvä käsiala voi tuoda mieleen linnun jalanjäljet. Havahtumaan. Piristymään, viemään väsymyksen pois. Homeella. Sieni-eliöllä, joka viihtyy kosteassa ja pilaa tavaroita ja
elintarvikkeita. Kun unohdat jonkin ruoan tai juoman pariksi viikoksi yksin,
voi tulla ikävä yllätys kun se on homeen peitossa. Hupakko. Viihteestä pitävä nuori nainen, joka viettää mielellään aika
muualla kuin kotona. Illanviettojen jälkeen. Hauskassa seurassa vietettyjen vapaailtojen
jälkeen. Irvistäen, perusmuoto irvistää. Vääntää kasvot rumaan asentoon. Ihminen voi irvistää kun häntä sattuu, tai kun hän suuttuu. Kaiken maailman iltapäivälehtiä. Huonoja sanomalehtiä. Kaiken
maailman asiat ovat asioita, joita puhuja halveksii; puhuja on sitä mieltä
että hän tietää mistä saisi parempaa ja laadukkaampaa. Sanomalehdet,
joita mainostetaan ja myydään esimerkiksi kauppojen kassojen luona, ovat
joidenkin mielestä huonoa luettavaa. Kamiinat ja muut vehkeet. Telttaa lämmittävä uuni, joita voi siirtää, ja
muut tarpeelliset tavarat. Kampesi itsensä jaloilleen. Nousi seisomaan, ja se oli hankalaa. Kirjaimellisesti kampi, jolla kammetaan, on kädensija, josta vääntämällä
jokin liikkuu tai aukeaa. Kiillottanut. Tehnyt kiiltäväksi, loistavaksi, hyvin puhtaaksi. Kiilsi, perusmuoto kiiltää. Olla kirkas, loistaa puhtaudesta. Kuin myrkyn niellyt. Järkyttynyt. Ihminen ikävän yllätyksen jälkeen. Voisi luulla, että myrkyn niellyt tarkoittaisi kuollutta tai sairasta, mutta
mitään näin kamalaa eivät suomalaiset tarkoita näin sanoessaan. Kun Henkan silmä välttää. Kun Henkka ei katso. Kuuraamalla. Pesemällä oikein tehokkaasti. Kylään. Vieraaksi. Jonkun kotiin. Kyse. Syy, 
taka-ajatus. Nukkumisessa 
on 
kyse 
väsymyksen
poistamisesta, syömisessä nälän poistamisesta. Mistä on kyse, mitä täällä tapahtuu ja miksi? Tässä riidassa on nyt kyse muustakin, tämä riita ei johdu siitä mistä
olemme luulleet vaan sen taustalla on muitakin syitä. Laahusti. Käveli niin hitaasti, että jalat laahasivat maata. Meni vaikka
ei olisi halunnut kävellä. Livahtaa. Karkaa. Moppi. Siivousväline, jolla pestään lattioita. Mopissa on pitkä varsi,
joten sillä siivoava henkilö voi seistä. Mumisi. Sanoi epäselvästi. Sanat tarttuivat kiinni toisiinsa. Yleensä
siksi että puhuja on väsynyt. Ohjelmanumeron. Esityksen. Paperinkeräykseen. Roskalaatikkoon, johon heitetyistä papereista
tehdään uutta paperia. Partiopoika. Poika, joka kuuluu partioon. Partio on joka puolella
maailmaa suosittu harrastus, kerho, jossa opetetaan lapsille ja nuorille
vastuun ottamista, käsitöitä ja muita hyödyllisiä asioita. Suomessa
partiolaisille opetetaan, miten selviydytään metsän keskellä. Plakit yhä purukalustolla. Hampaat yhä likaisina. Purukalusto
tarkoittaa sitä kaikkea, mitä tarvitaan puremiseen. Plakki on valkoista
töhnää hampaiden pinnalla. Pullaa. Pehmeää, makeaa leivonnaista, jossa on muun muassa
vehnäjauhoja ja hiivaa. Puputtaakseen. Syödäkseen niin kuin pupu. Ajatus on, että puput
pysähtyvät usein syömään. Jopa vaikka ne olisivat jo lihavia. Purut suodatinpussissa. Päähänpisto. Ajatus, idea. Raapustamilla, perusmuoto raapustaa. Kirjoittaa kynällä sitä painaen,
ei kovin kevyesti. Silkasta savusta. Pelkästä savusta, vain savun takia. Säihkyvän. Niin puhtaan, että se kiiltää, loistaa, kimaltaa. Telttailemaan. Nukkumaan teltassa. Viettämään aikaa luonnossa. Touhusta. Tekemisestä, harrastuksesta. Ulkoilukapistukset. Varusteet, joiden avulla on mukava harrastaa
ulkona. Uusimmasta siirrosta. Teosta jonka hän teki viimeksi. Vähän niin kuin
elämä olisi peli, jossa ihmiset siirtävät vuorotellen nappuloita. Vauhkoamiseen. Aänekkääseen 
valittamiseen, 
hermoilemiseen,
levottomuuteen. Viistoista vuotta ikäeroa. Jos isosiskolla ja pikkuveljellä on viisitoista
vuotta ikäeroa, sisko on viisitoista vuotta vanhempi kuin veli. Voi taivaan talikynttilät. Huudahdus, kun huomataan että asiat ovat
hyvin kummallisesti tai huonosti. Talikynttilöitä valmistettiin ennen vanhaan sianrasvasta. Kymmenes luku, jossa kurkistellaan sukupolvien välisen kuiluun
Palvelutalossa haisi pesuaine. —     Katoppas Kerttu, miten tää on laitettu niin ku koton olis. Ryijyi
on seinil ja kukkii pöyvil ja kiikkustuolitkin miss myö vaa kiikutaa päivät
pitkät ja syyvää pil-lerilöi. Kerttu näki pari hiljaista vanhusta tappamassa aikaa aulassa, joka oli
sisustettu olohuoneeksi. Toinen katseli televisiota, toinen ikkunasta ulos. —     Mitäs sie piät miun matalasta majasta? Tellervo uteli. — Täällä
on… mukavan paljon tilaa, Kerttu sanoi. Jostakin 
syystä 
Kertusta 
tuntui 
vaikealta 
vastata 
Tellervon
yksinkertaiseen kysymykseen. Tellervo puhkesi hiljaiseen, kehräävään
nauruun ja kysyi:
—     Assuuks siunkii mummois näi levveest siel Afrikassa. —     Ei, ei Afrikassa vaan Etelä-Amerikassa… Mun isoäiti eli
samassa huoneessa meiän kanssa kunnes se kuoli, Kerttu kertoi. Tellervo johdatti Kertun sisään yksiöönsä, jonka ulko-ovi oli
palvelutalon käytävällä. Nuori nainen mykistyi näkymää. Pitkä, rikas elämä
oli pakattu yhteen huoneeseen. Yksiön seinät olivat täynnä valokuvia ja
kirjahyllyjä, joilla oli lisää valokuvia ja loputtomasti kirjoja. Kaapit eivät
oikein mahtuneet kiinni. —     Se on miun ommaa syytä, mie kun halluun viel näinkii vanhana
vaatteilla koreilla. Mie se tykkään käyvä vaatekaupassa ja törsätä kaik miun
eläkerahat! Pojanpojat sannoo et mie oon kova tyttö shoppailemmaa,
Tellervo naureskeli. Kerttu oli jälleen näkevinään oman isoäitinsä. Hänellä oli aina sama
leninki yllään. —     Hyvä kun sulia on eläke. Mun isoäidillä ei ollu, vaan se teki töitä
vielä sinäkin päivänä kun se kuoli. Pesi pyykkiä ja parsi vaatteita. Mun
veljet sano sille, että lopeta mummo jo, mutta mummo jatko vaan. Se sano,
että mun pitää voida pysyä koulussa. —     Siun mummo oi kunno ihmine. Ja sillä oi kunno lapsenlapset,
Tellervo kehui. Mutta sitten mummo kuoli. Voi ei, taas Kerttua itketti! Hänen mielialansa olivat kuin vuoristorata-
ajelulla. Raskaana oleminen ei ollut herkkua. —     Anteeks. Mä muistan mun oman mummon. Ja kun mun piti
kuitenkin lopettaa koulu. «Ja kun mun mies on metsässä teltassa eikä se vastaa puhelimeen»,
Kerttu olisi halunnut jatkaa, mutta Tellervo puhui jo:
—     Voi, mie tiiän miltä se tuntuu! Miekää en saanu mennä
oppikouluu, vaikka miun opettaja kävi oikeen puhumassa miun isälle ja
äitile, että päästäisivät. Ku miul-la oli tuota lukupäätä. Eihä meillä ollu
varraa. —     Mä luulin että Suomessa kaikki pääsee kouluun, Kerttu
hämmästyi. —     Nykysii kaikki pääseekin. Ja siks kaikil minnuu nuoremmil onkii
nyt hienot työpaikat ja kommeet talot ja ain johokii kiire. Sanontojen ja vaikeiden sanojen selitykset Assuuks siunkii mummois näin levveest. Asuuko sinunkin isoäitisi näin
mukavasti. Herkkua. Hyvänmakuista; jotakin, mistä itse pitää kovasti. Se mikä on
yhdelle herkkua voi olla toisen mielestä inhottavaa. Hänen mielialansa olivat kuin vuoristorata-ajelulla. Hänen olonsa oli
välillä ylhäällä eli hyvä ja välillä alhaalla eli paha, hänen tunteensa
menivät nopeasti ylös ja alas. Vuoristorata. Huvipuiston laite, jossa juna
vie matkustajia korkealle ja taas matalalle ja saattaa jopa kääntää heidät
pää alaspäin. Mutta ei meillä ollu varraa. Mutta meillä ei ollut varaa. Me emme
voineet maksaa, rahaa ei ollut tarpeeksi. Mykistyi. Hiljeni. Ei keksinyt mitä sanoisi. Kehräävään. Tyytyväiseen. Kehrääminen tuo mieleen kissan; kissa
pitää kehräävää, hurisevaa ääntä kun se on tyytyväinen. Kehrääminen voi
olla myös langan tekemistä; esimerkiksi villa kehrätään langaksi. Kiikkustuolitkin. Kiikkus- eli keinutuolissa ei ole jalkoja vaan
kaartuvat jalakset, joiden päällä tuoli ja sen päällä istuva ihminen voivat
keinua. Tällaisia tuoleja käyttävät Suomessa eniten vanhat ihmiset. Kodikkaaks. Huone sisustetaan kodikkaaksi kun halutaan, että se
muistuttaisi kotia, saisi ihmiset tuntemaan, että he ovat kotona. Koreilla. Haluta näyttää toisten silmissä korealta eli hienolta,
tyylikkäältä, kauniilta. Kova tyttö. Innokas tekemään jotakin. Se joka on kova tyttö
juoksemaan on innokas juoksija, ja jos joku on kova tappelemaan, hän
tappelee usein. Kerttu olijalleen näkevinään oman isoäitinsä. Kerttu kuvitteli
näkevänsä oman isoäitinsä. Vai kuvitteliko…? Mitä siepiät miun matalasta majasta? Mitä sinä pidät minun matalasta
majastani? Matala maja on koti, joka ei ole kovin hieno ainakaan sen mielestä,
joka siellä asuu. Myö vaa kiikutaa. Me vain keinumme. Parsi vaatteita. Korjasi vaatteissa olevia reikiä neulalla ja langalla. Pöyvil. Pöydillä. Ryijyi. Ryijyjä. Mattoja, jotka eivät ole lattialla vaan seinillä,
koristeina. Shoppailemmaa. Shoppailemaan. Tekemään ostoksia. Tavallisessa
ruokakaupassa ei tosin shoppailla, vaan esimerkiksi vaate- tai
kirjakaupassa. Syyvää pillerilöi. Syödään pillereitä. Siis lääkkeitä. Tappamassa aikaa. Tekemässä jotakin ei kovin tärkeää tai
kiinnostavaa, koska on tylsää. Ne, joilla on liikaa aikaa, tappavat sitä. Törsätä. Tuhlata. Kuluttaa rahaa turhaan. Yhdestoista luku, jossa Kerttu tapaa tuttuja neuvolassa Tämä Kerttu se vasta oli mukava tyttö. Hän ymmärsi hyvän seuran
päälle siinä missä Tellervokin! Toisin kuin monet hemmotellut
suomalaiskakarat, tämä musta ihminen ei sanonut olevansa liian kiireinen,
kun Tellervo pyysi kylään. Eikä hän pitänyt omia kiireitään niin tärkeinä
(kuten Tellervon yliaktiiviset pojanpojat), ettei olisi puhelimeen malttanut
vastata, kun Tellervo soitti — niin, Tellervo oli sunnuntai-iltana soittanut
uudelle ystävättärelleen oikein kahteen kertaan, ja kolmannen kerran
varhain maanantaiaamuna. Eikä tumma tyttö keskeyttänyt, kun Tellervo
puhui; hänellä oli kärsivällisyyttä ja käytöstapoja! Mikä parasta, Kerttu ei väittänyt, että Tellervollehan-olisi-siitä-liikaa-
vaivaa-joten-kiitos-ei, kun Tellervo ilmaisi halunsa lähteä maanantai-
aamuna Kertun mukaan äitiysneuvolaan. Niinpä he kaksi nyt istuivat vieretysten neuvolan odotushuoneessa. —    Nuo miun pojanpojat ei oo yhtää viksui, hiin ku sie Kerttu. Hyö
vaa varttoo ja lykkää sit lapsen tekkoo, vaik mie kui varotan, ettei se ennää
nii vaa käy ku morsian on jo yli kolmenkymmenen, mahokshan ne siinä
vartoossaan jo tulloo. Just mie luin lehest, mite Helsingiskii enssynnyttäjän
keski-ikä on jo 31! Myö suomalaiset loput-tas kesken ilman sinnuu! Äkkiä pieni naurava musta poika juoksi Kertun luo. —    Onks hää siulle sukkuu? Tellervo uteli ihmeissään, kun Kerttu
nosti pojan syliinsä. —     Se on Asad, mun miehen siskon pojan naapuri. Asadin 
perässä 
neuvolaan 
lipuivat 
lastenvaunut. Värikkäisiin
vaatteisiin pukeutunut nainen työnsi ne nurkkaan, vaunujen parkkipaikkaan,
ja sanoi jotakin Asadille. —     Mitä se sannoo, Tellervo kuiskasi Kertulle. —     En mä tiiä. Ei ne puhu espanjaa. —    Eihä se mittää haittaa, mie en puhu ku suomee vaaja hyvi oon
tähä ikkää ast pärjänny! Tellervo hihkaisi. Vauvanvaunuja työntänyt nainen jätti pienokaisensa rattaisiin ja
kevensi vaatetustaan. Hiukset edelleen kuitenkin huivin alla hän riensi
riisumaan Asadin talvipuvun. —     Mä en jaksa odottaa kevättä. Aamulla mä oon ihan epätoivonen,
kun pitää katsoa, että kaikilla lapsilla on tarpeeksi vaatteita päällä! nainen
naurahti. —     Sie se oot muuten järkeväst pukeutunnu Suomen säähän! Noilla
vaatteilla tarkenee, Tellervo kehui. —        Joo, kaikki suomalaiset ei pukeudu lämpimästi. Mä näin
lauantaina bussipysäkillä naisen, jolla oli vaan lyhyt hame ja sukkahousut
päällä, Kerttu sanoi. —     Se olikin virhe. Mulla on vieläkin kylmä. Mutta kauneuden eteen
on kärsittävä, vastasi odottamaton naisääni. Se kuului neuvolan terveydenhoitajalle. Kerttu näytti hivenen
yllättyneeltä. Hän 
seurasi 
hoitajaa 
huoneeseen 
jättäen 
Tellervon
tutustumaan afrikkalaiseen perheeseen. Kuinka mielenkiintoista! Tellervoa
olivat Afrikan asiat aina kiinnostaneetpa hän olikin aina tukenut aktiivisesti
kristillistä lähetystyötä tuolla mantereella. —     Kirkossaha mie tuon Kertun näin! Miu mielest suomalaiset sais
ottaa oppia afrikkalaisista ku siellä nuoretkii käyp kirkossa, mut meil
immeiset vaa nukkuu vaik puolee päivää sunnuntaina, ku ei oo lapsiakaa
herättämäs, ku ehä nää mei nuoret ennää osaa lapsiikaa tehhä, Tellervo
avasi keskustelua. —     No, mä en kyllä nuku kun mulla on kuus lasta. Ja uskonto on
hyvä juttu, me rukoillaan paljon kun ollaan muslimeita, Asadin äiti vastasi. Muslimeita? Tellervo ei ollut koskaan tavannut yhtäkään muslimia. Muslimithan
olivat kaukomaiden ihmisiä, ja Tellervo rukoili joka ilta asianmukaisesti,
että hekin tajuaisivat kääntyä Kristuksen uskoon. Ei kai tuo muslimi vain
ollut tullut Suomeen tekemään sitä, mitä kristityt lähetyssaarnaajat tekivät
Afrikassa?! Tellervo päätti selvittää asian, mutta tietenkin oikein
kohteliaasti. Ihan ensiksi hän kätteli. —     Mie oon Tellervo. —     Mun nimi on Nadifa, huivipäinen nainen esittäytyi. —     Siulla on niin söötti poika. Miten työ Suomeen jouvuitte? Tellervo kysyi. —     Mä oon pakolainen, Nadifa vastasi. — Mä tuun Somaliasta. Siellä on sota, aina vaan siellä on turvatonta. Me ei uskallettu jäädä meidän
kotiin, kun pelättiin, että vihollinen tulee ja tappaa. Tai vieläkin pahempaa. Nainen rutisti hetken poikaansa niin lujasti, että pikku mies vinkaisi ja
rimpuili irti äitinsä syleilystä. Ipana kiiruhti leikkimään neuvolan autoilla ja
muovisella parkkihallilla. Tellervo nieleskeli. —     Kuule, mie tiiän milt se tuntuu. Miekii oon paennu miun kodista,
ku mie pelkäsin, et vihollinen tullee ja tappaa vähintää. Jäiks siultakii
Somaliaan lehmät ammumaa ja kanat kaakattammaa ja siat röhkimää… Ei
ku ei siulta varmaan sikoja jääny kun sie oot muslimi. —     Ei, ei sikoja, Nadifa hymyili. —        Työ somalialaisetha ootte sit ihan niin ku myö karjalaisetkii! Täjät sie, miu äitil oli iha samantapane huivi ku siullakii! Paitaressu ja muita lapsukaisia Tenava, ipana ja vekara ovat käteviä sanoja, joita voi käyttää vaihtelun
vuoksi, koska se on hauskempaa kuin hokea lapsi, lapsi ja lapsi. Lapsukainen on hempeä hellittelysana, jota käytetään, kun lapsi on
oikein suloinen ja kiltti. Kakara on lapsi, josta on harmia. Kiukutteleva, metelöivä,
tottelematon lapsi on kakara. «Meidän lapset ja naapurin kakarat», sanoo se,
joka vierittäisi mielellään syyn naapurin niskoille kun omat lapset ovat
tehneet jotakin tuhmaa. Vintiö 
ja 
koltiainen 
tekevät 
tuhmia, 
mutta 
käyttävät 
siinä
mielikuvitusta, eikä heitä voi olla rakastamatta. Pentu on eläinlapsi, tai huonosti käyttäytyvä ihmislapsi. Pienokainen on aivan pieni lapsi, sellainen, joka mahtuu vielä helposti
syliin. Vauva on alle vuoden vanha lapsi, mutta moni vanhempikin lapsi saa
kuulla olevansa vauva kunnes oppii puhumaan. Taapero on noin kaksi- tai kolmevuotias lapsi. Nassikka, usein nimenomaan pojannassikka, on taaperoa isompi lapsi,
joka leikkii ja juoksentelee jo mielellään ilman aikuista. Viikari ja
pojanviikari ovat samanlaisia lapsia kuin nassikat. Nuori ja murkku ovat murrosikäisiä eli noin 13-19 -vuotiaita lapsia. Älä vain kutsu heitä muilla lasta tarkoittavilla sanoilla. Omasta mielestään
he ovat jo jotain muuta. Jälkeläinen on oma lapsi, lapsenlapsi tai lapsenlapsenlapsi. Jos
jälkeläisiä on paljon, heistä kaikista yhdessä voi käyttää sanaa jälkikasvu. Näillä sanoilla voidaan tosin viitata myös aikuisiksi kasvaneisiin lapsiin. Paitaressu on hellä, hieman säälivä nimitys lapselle. Se luo mielikuvan
entisaikojen pienokaisesta, jolla on paljas pylly ja paremman vaatteen
puutteessa likainen paita. Kersa on lapsi, johon puhuja on väsynyt, ainakin sillä hetkellä, kun
nimittää tätä kersaksi. …ja jossa hän on raskaana kuin mikäkin Voi ei! Miten kaikista mahdollisista suomalaisista juuri lauantainen
bussipysäk-kituttavuus 
sattuikin 
olemaan 
Kertun 
terveydenhoitaja
äitiysneuvolassa! Kerttua nolotti kamalasti, että hän oli mennyt
arvostelemaan tämän pukeutumista neuvolan odotushuoneessa. Senköhän
takia hän oli kuulevinaan syytöksiä terveydenhoitajan joka lauseessa. —     Yleensä naiset tulee aikasemmin neuvolaan, sähän olet jo
kolmannella kuulla! Jos sä oisit viivytellyt neljännen kuukauden yli, et
kuule sais äitiyspakkausta ollenkaan. Suomessa kaikkien odottavien äitien
pitää tulla ajoissa terveystarkastukseen! —     Mä… mä en tiennyt, Kerttu sanoi surkeana. —     No, hätä ei ole tämän näköinen… Mutta viimeistään nyt kyllä
pitäisi lopettaa kaikki, mikä voi olla vauvalle vaarallista. Niin kuin
juominen ja tupakan polttaminen. —     En mä juo enkä polta! Kerttu vakuutti ja piristyi hieman. —     Hyvä. Juotko kahvia? Oliko se vaarallista?! Kerttu kauhistui. Hänhän oli juonut vaikka
kuinka monta kupillista kahvia suomalaisten mieliksi! Mitä hän oikein
olikaan tehnyt lapselleen? —     Yhden kupillisen päivässä voi juoda, mutta enempää en
suosittele. Vauvat ei tykkää kahvista niin kuin me aikuiset, terveydenhoitaja
virnisti. Hän kehotti Kerttua riisuuntumaan. Kertun toteltua hoitaja laski
Kertun makaamaan hoitopöydälle suorittaakseen ultraäänitutkimuksen. Kerttu oli jäykkä kuin rautakanki. Hänestä ei tuntunut vähääkään mukavalta
maata siinä ventovieraan sorkittavana. Pian Kerttu kuitenkin unohti olevansa keskellä tukalaa tutkimusta. Hän
lumoutui näkymästä, jota hän sai katsella pieneltä mustavalkonäytöltä. Hänen ja Henkan pienen pieni vauva siellä heitti kuperkeikkaa! Sanontojen ja vaikeiden sanojen selitykset
Aktiivisesti. Usein, ahkerasti. Asianmukaisesti. Niin kuin on tapana. Niin kuin odotetaan. Bussipysäkkituttavuus. Henkilö, johon tutustuttiin bussipysäkillä. En suosittele. Toivon, että et tee niin. Ei ole hyväksi tehdä niin. Ennää. Enää. Enssynnyttäjän keski-ikä on jo 31. Ensimmäistä kertaa synnyttävistä
puolet synnyttää alle 31-vuotiaina ja puolet yli 31-vuotiaina. Heitti kuperkeikkaa. Meni itsensä ympäri pää edellä. Kieppui. Hemmotellut, perusmuoto hemmoteltu. Ihminen, joka on saanut liian
paljon, eikä arvosta sitä. Ihminen, joka kiukuttelee helposti, jos asiat eivät
mene, kuten hän haluaa. Hoitopöydälle. Pöydälle, jolla hoidetaan. Hyvi oon tähä ikkää astpärjänny. Hyvin olen tähän ikään asti
pärjännyt. Hyö vaa varttoo ja lykkää sit lapsen tekkoo. He vain odottavat ja
siirtävät tulevaisuuteen lapsen tekemistä. Hätä ei ole tämän näköinen. Ei tämä kovin vaarallista ole. Tilanteen
voi vielä korjata, ongelman voi vielä ratkaista. Ilmaisi halunsa. Sanoi, että halusi. just mie luin lehest. Minä luin juuri lehdestä. Jättäen Tellervon. Jätti samalla Tellervon. Jäykkä. Kova. Jännittynyt. Huonosti liikkuva. Kauneuden eteen on kärsittävä. Jos haluaa olla kaunis, pitää kärsiä. Kertun toteltua. Kun Kerttu oli totellut eli tehnyt niin kuin sanottiin. Keskeyttänyt, perusmuoto keskeyttää. Puhua, vaikka toinen ei ole vielä
lopettanut puhumista, sanonut kaikkea, mitä halusi. Kevensi vaatetustaan. Riisui osan vaatteistaan. Kiireitään, perusmuoto kiireet. Työt ja harrastukset, jotka pitävät
kiireisenä. Ku ehä nää mei nuoret ennää osaa lapsiikaa tehhä. Kun eiväthän
nämä meidän nuoremme enää osaa lapsiakaan tehdä. Käytöstapoja. Hyviä tapoja. Ystävällisyyttä ja huomaavaisuutta. Laski makaamaan. Auttoi makaamaan, makuuasentoon. Lauantainen. Lauantaina tavattu, tapahtunut. Lehmät ammumaa ja kanat kaakattammaa ja siat röhkimää. Lehmät,
kanat ja siat jäivät ääntelemään, niin kuin ne yleensä ääntelevät. Lehmät
ammuvat, kanat kaakattavat ja siat röhkivät. Liikaa vaivaa. Rasitusta. Enemmän tekemistä kuin jaksaisi tehdä. Lipuivat. Liikkuivat eteenpäin sujuvasti, sulavasti. Liikkuivat kuin vene
vesillä. Lumoutui näkymästä. Ihastui siihen mitä näki. Ei malttanut lopettaa
katsomista. Näkymä taikoi hänet pitämään itsestään. Mahokshan ne siinä vartoossaan jo tulloo. Mahoksihan he siinä
odottaessaan jo tulevat. Maho, hedelmätön. Nainen, joka ei voi saada lapsia. Mie en puhu ku suomee vaa. Minä puhun pelkästään suomea. Miekii oon paennu miun kodista. Minäkin olen paennut minun
kodistani. Miten työ Suomeen jouvuitte. Miten te Suomeen olette päätyneet. Miksi
muutitte Suomeen. Mustavalkonäytöltä. Television muotoisesta koneesta, joka näyttää
liikkuvaa kuvaa ilman värejä. Myö suomalaiset loputtas kesken ilman sinnuu. Me suomalaiset
loppuisimme kesken ilman sinua. Vanhat kuolevat ennen kuin uusia tulee. Niin ku sie. Niin kuin sinä. Nuo miun pojanpojat ei ooyhtää viksui. Ne minun pojanpoikani eivät
ole yhtään viksuja. Viksu, älykäs, nokkela. Nurkkaan. Paikkaan, missä huoneen kaksi seinää kohtaavat. Odottavien äitien. Naisten, jotka ovat raskaana, joilla on vauva
mahassa. Oli kuulevinaan syytöksiä. Luuli, että kuuli syytöksiä. Ehkä syytöksiä
oli, ehkä ei. Onks hää siulle sukkuu. Onko hän sinulle sukua. Ottaa oppia afrikkalaisista. Tehdä niin kuin afrikkalaiset. Rautakanki. Raudasta tehty pitkä kova keppi. Sorkittavana, perusmuoto sorkkia. Koskettaa monta kertaa niin että se
tuntuu epämukavalta, ikävältä. Suomalaisten mieliksi. Siksi että suomalaiset tulisivat iloisiksi. Suorittaakseen ultraäänitutkimuksen. Että voisi suorittaa eli tehdä
ultraäänitutkimuksen. Ultraäänitutkimus odottaville äideille on tutkimus,
jossa katsotaan mahan sisään ultraäänikoneella. Näin nähdään, missä
vauva on ja mitä se tekee. Syleilystä. Tiukasta halauksesta. Tarkenee. Pysyy lämpimänä. Terveystarkastukseen. Lääkärin tai sairaanhoitajan luokse katsomaan,
onko terve, onko kaikki kunnossa. Tukalaa. Epämukavaa. Inhottavan tuntuista. Tiijät sie. Tiedätkö sinä. Vaik mie kui varotan. Vaikka minä kuinka varoitan. Varhain. Aikaisin. Vieretysten. Vierekkäin. Toinen toisensa vieressä. Viivytellyt, perusmuoto viivytellä. Päättää tehdä asia myöhemmin, ei
nyt, ei vielä. Jahkailla. Vinkaisi, perusmuoto vinkaista. Huutaa, älähtää kivusta eli koska
sattuu. Yliaktiiviset. Liian vilkkaat. Koko ajan liikkuvat. Tosi villit. Ymmärsi hyvän seuran päälle. Ymmärsi, että seura on hyvää. Arvosti
ihmisiä, joiden seurassa on. Äitiyspakkausta. Isoa laatikko, jossa on vaatteita, vaippoja ja muuta
tärkeää vauvoille ja hänen vanhemmilleen. Äitiyspakkaus yritetään jakaa
Suomessa kaikille, jotka saavat vauvan. Kahdestoista luku, jossa Anssi on pitkästä aikaa salapoliisi
—    No mutta iltaa, Anssi. —    Iltaa. Mä tulin hakemaan sitä mun telttaa sun muuta mitä Henkka
lainas. Anssi näki kuitenkin jo heti ovella, etteivät teltta, kamiina ja muut
metsässä hyödylliset kapistukset olleet palanneet. Sen saattoi päätellä Eijan
ilmeestä ja siitä, että hän ylipäätään oli Henkan ja Kertun kotona. Olisi
pitänyt jättää tulematta, kun kerran Henkka ei vastannut puhelimeenkaan,
Anssi mietti. Eijan vastauksia vaativa ilme veti Anssin kuitenkin sisään. Nainen
näytti siltä, ettei nukkuisi seuraavana yönä. —    Luulin, että Henkka sentään veisi Jevgenin tänään esikouluun,
mutta ei! Mä alan olla tosi hermona. Palelluttakoon idiootti itsensä, mutta
että se pitää tuolla pakkasella lasta metsässä! —    Rauhoitu, Eija. Se on ihan hyvä kamiina, Anssi sopersi, ja kavahti
taaksepäin Eijan kiukkuista vastausta:
—    Ei kuusvuotiaan pojan paikka ole missään teltassa näillä säillä! Anssi oli nukkunut teltassa joka mantereellapa Suomessa kamiina oli
ollut usein tuiki tarpeellinen. Hänelle ei kyllä kieltämättä ollut tullut
mieleen kokeilla usean päivän metsäleireilyä pakkasella. Pitäisiköhän? No, lapsen kanssa ei Anssikaan olisi sitä lähtenyt kokeilemaan. Eikä
hän uskonut moista Henkastakaan. Jätkän täytyi olla jossain muualla,
pikkujätkälle paremmin sopivassa paikassa. Sivumennen sanoen Anssi olisi
Henkan saappaissa seikkaillut yksin, ilman mitään pikkujätkää, vaikka olisi
löhöillyt viiden tähden hotellissa. Mutta ilmeisesti Henkalla oli nyt oikeasti
pasmat sekaisin, ja Anssi tunsi ystävänsä. Kun Henkalla meni huonosti,
hänelle ei tehnyt hyvää olla yksin. —    Ei ole kuusvuotiaan pojan paikka teltassa, ei. Mutta eiks
kumminki oo ihan hyvä, että Henkka tajuaa itsekin, ettei sen nyt pidä olla
yksin. Jevgeni on hyvä seuralainen, sitä voi kantaa kainalossa. —    Jevgeni on panttivanki! kivahti Eija,joka ei ollut huumorimielellä. Jotkut naiset näyttivät parhaimmilta suuttuneina. Eijankin kasvoihin
ärtymys toi sävyjä ja sähäkkyyttä. Suuttumuksesta kipunoivat silmät
nuorensivat 
Henkan 
isosiskoa, 
ja 
Anssin 
ajatukset 
käväisivät
useammassakin nuoressa naisessa. Katja oli ollut vihaisena tosi
seksikäs,Tiina peräti heittänyt Anssia maljakolla… Naiset 
suuttuivat 
kumman 
helposti. He 
halusivat 
puhua
tulevaisuudesta, kun kaikki oli hyvin nykyisyydessä. Ja kun kaikki oli
huonosti, silloinkin he halusivat puhua, erityisesti ja aivan ehdottomasti,
kun mies halusi olla rauhassa. Ei, Anssi ei ihmetellyt yhtään, että Henkka
oli halunnut muuttaa metsään. Mutta tenava piti kyllä saada takaisin, ennen kuin Eija päätyisi
suljetulle osastolle. —    Ei ne metsässä voi enää olla. Venaas nyt. Jos Henkka vaan saa
kännykkänsä auki, niin mä löydän sen kyllä. Mulla on katos käytössä
tällanen nykyaikanen paikannuspalvelu, se näyttää kartalta, missä toinen on,
Anssi sanoi ja alkoi räplätä m atkapuhelintaan. Anssi puhui tarkoituksella sillä matalalla ja turvallisella äänensävyllä,
josta naiset eniten pitivät. Pitivät ainakin, ennen kuin suhde oli
maljakonheittelyvaiheessa. Eijaan äänitemppu ei kuitenkaan tepsinyt. —    Jos kuule Henkka pitäisi kännyään auki, kukaan meistä ei
kiertelisi kehää tällä tavalla. Herra salapoliisi saa luvan keksiä jotain muuta,
Eija hymähti. Salapoliisi — sitä sanaa Anssi ei ollut vuosiin käyttänytkään. Viimeksi
varmaan silloin kun hän leikki sellaista Henkan kanssa. Eija oli ollut
otollinen epäilty, jota oli ollut hauska varjostaa. Varsinkin silloin kun Eija
oli yrittänyt pussailla poikakaveriaan, tosin siitä pikkupojat jäivät pari
kertaa kiinni ja silloin kävi kyllä huonosti. Mutta yleensä he olivat vain
seuranneet Eijaa, lueskelleet nauraa räkättäen hänen päiväkirjaansa,
napanneet hänen lompakkonsa ja kopioineet sen sisällön muistikirjoihinsa,
ja sen sellaista. Lompakko. Anssilla välähti. —     Eija, missä Henkka säilyttää verkkopankkitunnuksiaan? Eijallakin välähti. Hän syöksyi Henkan työpöydän luo, avasi lipaston
laatikon ja tietokoneen. —     Tää on sitten rikollista, hän totesi. —     Yllytät pikkuveljesi viattoman kaverin rikoksen polulle, Anssi
sanoi. —     Mikä voi olla Henkan tietokoneen salasana? Eija huokasi. —        Tadaa! Mulla on mun duunikannettava mukana, Anssi sanoi ja
avasi työtietokoneensa. —     No kerro nyt, mitä se Henkka sano kun se kävi sun luona, Eija
sanoi. —     Ei se paljon sanonu, me pelattiin jokunen matsi Wiillä ja sitten se
lähti. —     Ei kun mitä mieltä sä oot, mikä on tän aviokriisin perimmäinen
syy? Mitä Henkka sulle kertoi? —     Aviokriisin? Se vaan sano että tarttee tilaa ku kotona loppuu
happi. —     Minkä takia loppuu? Eija tivasi. —     Mistä minä tiedän, tenttamaanko ois pitäny ruveta? Anssi älähti. Miksi naisten piti tehdä kaikesta ihme draamaa? Henkanhan oli ollut jo
korkea aika jättää arvon rouva oman onnensa nojaan ja lähteä tuulettumaan. Mies kuin mies tuli hulluksi jos joutui roikkumaan kuin paita ja peppu
jonkun naisen kanssa monta kuukautta putkeen. —     Vähätkö sä että te vaan pelasitte jotain ihme peliä ettekä
puhuneet aviokriisistä mitään? Eija kysyi epäuskoisena. —     Mitä siinä nyt on puhumista? Ei Henkan olo jauhamalla parane,
sanoi Anssi ja yhdisti koneensa Henkan langattomaan verkkoon. Pian he olivat verkkopankissa — Henkan pankkitunnuksilla. —     Katohan. Jätkä on tänään vieny Jevgenin syömään kebabia siihen
ravintolaan teidän mökin lähelle, Anssi totesi. —     Mutta naapurin Jessehän kävi just autolla kattomassa, että tie
mökille on vieläkin lumen alla! Se soitti mulle just ennen kuin sä tulit ja
kertoi, Eija huudahti. —     Ei olis ensimmäinen kerta kun Henkka menee mökille jalan
metsän läpi. —     Umpihangen läpi? Eija ihmetteli. Samassa Eijan silmät osuivat mielenkiintoiseen yksityiskohtaan
Henkan pankki tilitiedoissa. —     Lentoyhtiö, eteläamerikkalaiselta kalskahtava nimi… Eikös
tuolla rahalla saa vain yhden hengen menolipun? Ei kai tilanne sentään voi
olla jo niin paha! Sanontojen ja vaikeiden sanojen selitykset
Aviokriisin. Suurten ongelmien avioliitossa. Duunikannettava. Työsuhdetietokone. Työpaikan 
mukana 
tullut
kannettava tietokone. Epäilty. Mahdollinen rikollinen, ehkä syyllinen. Henkilö, jota
epäillään, jonka epäillään tehneen pahaa. Epäuskoisena. Niin ettei hän melkein uskonut. Esikouluun. Vuotta ennen oikean koulun alkamista useimmat lapset
Suomessa menevät esikouluun harjoittelemaan koulunkäyntiä. Että se pitää tolia pakkasella lasta metsässä! Paheksuva huudahdus,
päivittelyä. Että-sanalla voi aloittaa lauseen, kun haluaa moittia ja
paheksua sitä, miten asiat ovat. Tolia, tuolla. Henkalla meni huonosti. Henkan asiat olivat huonosti. Henkan elämä
oli kurjaa. Huumorimielellä. Halukas vitsailemaan ja nauramaan. Hauskalla
päällä, hupaisalla tuulella. Ihme draamaa. Kuin olisimme keskellä teatteriesitystä tai elokuvaa,
vaikka elämme tavallista elämää. Ihme peliä. Peliä. Ihmeellinen on puhujan mielestä tilanne, jossa peliä
on pelattu. Kalskahtava. Kuulostava. Kapistukset. Esineet. Kavahti. Pelästyi, hypähti kauemmas siitä mikä oli pelottavaa. Katos. Katsohan. Kattomassa. Katsomassa. Kiertelisi kehää. Kävelisi ympyrää. Olisi levoton ja kävelisi
hermostuneena, ilman tietoa siitä, minne. Kipunoivat silmät. Silmät, joista melkein lentää kipinöitä, aivan kuin
ne olisivat nuotio. Kipunoivat silmät kuuluvat usein vihaiselle ihmiselle. Kopioineet. Jäljentäneet. Piirtäneet mallista samanlaisen. Kuin paita ja peppu. Kaksi henkilöä, jotka ovat koko ajan yhdessä. Langattomaan verkkoon. Internetiin ilman johtoja. Löhöillyt. Maannut rentona. Maljakolla, perusmuoto maljakko. Astia, johon voi laittaa kukan, jolla
on pitkä varsi. Vaasi. Maljakonheittelyvaiheessa. Vaiheessa, jossa heitellään maljakoita. Huonossa tilassa, jossa ollaan vihaisia vaarallisilla tavoilla. Menolipun. Lipun, jolla pääsee vain yhteen suuntaan, ei takaisin. Metsäleireilyä. Ajan viettämistä päivällä ja yöllä metsässä, yöllä
yleensä teltassa. Mies kuin mies. Jokainen mies. Monta kuukautta putkeen. Samaa asiaa monen kuukauden ajan. Muistikirjoihinsa, perusmuoto muistikirja. Pieni, tyhjä kirja, johon
ihminen voi kirjoittaa asioita, jotka eivät saa unohtua. Kirja muistaa kun
hän ei enää muista. Nauraa räkättäen. Nauraa kovalla äänellä, ehkä ilkeästi. Olla tosi hermona. Olla hyvin hermostunut, hädissään, levoton. Oman onnensa nojaan. Yksin. Nojaamaan omaan onneensa. Otollinen. Sopiva. Helposti tehtävään otettava. Paikannuspalvelu. Palvelu, joka kertoo, missä paikassa joku tai jokin
on. Palelluttakoon. Hän saa palelluttaa itsensä. Palelluttaa, tehdä kylmäksi, jäädyttää. Pankkitilitiedoissa. Tiedoissa, 
jotka 
pankki 
antaa 
pankkitilin
tapahtumista: kenelle on maksettu, keneltä on tullut rahaa tilille. Panttivanki, vangittu ihminen, jota vangitsija ei päästetä vapaaksi
ennen kuin saa mitä haluaa. Pasmat sekaisin. Suunnitelmat sekaisin. Elämän suunta, tulevaisuus
kadoksissa. Alunperin pasma tarkoitti lankavyyhden osaa. Lankavyyhti on
pitkä lanka, joka on kiedottu rullalle, kääritty pieneen tilaan. Perimmäinen. Syvin, pisimmällä takana oleva. Perimmäinen syy, todellinen, oikea syy. Pikkujätkälle, perusmuoto pikkujätkä. Poikalapsi. Pikkupojat jäivät kiinni. Pikkupojat huomattiin, kun he tekivät pahaa. Pussailla. Kosketella huulilla. Päiväkirjaansa, perusmuoto päiväkirja. Kirja, johon ihminen
kirjoittaa, mitä on tehnyt, mitä hän ajattelee ja miltä hänestä tuntuu. Paperiset päiväkirjat (toisin kuin Internet-päiväkirjat eli blogit) ovat
yleensä salaisia eivätkä muut saa niitä lukea. Päätyisi suljetulle osastolle. Joutuisi mielisairaalaan. Vietäisiin
väkisin hoitolaitokseen. Tämä usein käytetty kielikuva on synkkää
huumoria. Rikollista. Lain vastaista. Laissa kiellettyä. Räplätä. Kosketella. Salapoliisi. Etsivä, joka yrittää selvittää, kuka teki väärin, kuka on
syyllinen. Salapoliisi voi etsiä vaikkapa murhaajaa. Sivumennen sanoen. Oikeastaan. Seuraa lisätietoa antava huomautus. Sun muuta. Ja kaikenlaista muuta. Sähäkkyyttä, perusmuoto sähäkkä. Villi. Sellainen, joka antaa takaisin,
vastustaa. Jännittävä. Sävyjä. Yhdellä värillä on monta sävyä. Vihreällä on esimerkiksi
monta sävyä: vaaleanvihreä, tummanvihreä, koivunvihreä, myrkynvihreä… Tadaa! Katsohan, kuuntelehan tätä! Huomio, täällä tapahtuu jotakin
hienoa! Huudahdus, joka yrittää muistuttaa torven törähdystä. Tarttee tilaa. Tarvitsee tilaa. Tarvitsee omaa aikaa, yksin olemista. Tenttaamaanko, perusmuoto tentata. Tarkistaa kokeella tai useilla
kysymyksillä, tietääkö, tunteeko, osaako toinen. Tepsinyt. Toiminut. Umpihangen läpi. Korkeiden lumikinosten läpi. Lumihankeen ei ole
aiemmin koskenut kukaan ja nyt sen läpi kahlaa joku ja tekee samalla
polun. Varjostaa. Seurata salaa. Hiipiä toisen perässä piilossa, vähän niin
kuin hänen varjossaan. Venaas nyt. Odotapas nyt. Verkkopankkitunnuksiaan. Salaisia numeroita, jotka pitää tietää, jotta
voi hoitaa pankkiasiansa Internetissä eli verkossa. Vissii. Vissiin. Luultavasti. Arvaan että niin. Wiillä. Pelikonsolilla, jota pelataan liikkumalla. Konsoli liitetään
televisioon, joka näyttää pelikuvaa. Yksityiskohtaan. Pieneen osaan kokonaisuudesta. Yllytät. Kehotat, houkuttelet tekemään jotakin typerää tai kiellettyä. Äänitemppu. Yritys tehdä jotakin ovelaa äänen avulla. Kolmastoista luku, …jossa Kerttu saa opetuksen
Eija: Sieltähän se Kerttu saapuu kuin päätön kana. Jesse: Pää kolmantena jalkana. Nyt Kerttu ei pääsekään pälkähästä
vaan joutuu meidän silmätikuksi! Kerttu: Mä en nyt oikein ymmärrä, mitä te puhutte…? Jesse: Yritätkö sinä lakaista syntisi maton alle, vai? Ei auta, nyt otti
ohraleipä ja tuli tupen rapinat. Eija: Sinulta karkasi mopo käsistä. Oli hiuskarvan varassa, etten minä
polttanut hihojani. Kerttu: Hihojasi? Jesse: Niin että otahan onkeesi. Ei saa kääntää kelkkaansa ja karata
kieli vyön alla kirkkoon. Eija: Me olemme jahdanneet niska limassa Henkkaa ja Jevgeniä. Minä
olen joutunut ottamaan tämän asian ristikseni, koska Henkka ei ole
ihmisiksi, vaan raahaa minun poikaani perävaununaan. Mutta nuori rouva
se vaan menee sieltä missä aita on matalin ja heittää aikansa Kankkulan
kaivoon! Kerttu: Te puhutte tahallanne liian vaikeesti. Niin kuin olisitte kirjoja. Anssi: Se otti herneen nenäänsä. Jesse: 
Nyt 
hän 
juoksee 
H. 
Moilasena 
hippulat 
vinkuen
makuuhuoneeseen. Eija: Ei Kerttu voi juosta hippulat vinkuen. Se on Jesse
hyvä nainen. Jesse: Hups. Ei näitä sanontoja aina tuu ajatelleeksi niin
tarkkaan. Lopetetaanko jo? Kerttuhan alkaa olla helisemässä. Eija: Näin ovat näreet. Likka on pudonnut kuin eno veneestä. Jesse:
Joten älkäämme kerjätkö verta nenästämme. Kerttu: Joo, lopettakaa! Anssi:
Potut pottuina. Eija: Älähän Kerttu huuda siinä kuin syötävä. Suu messingillä sinun
pitäisi olla ja näyttää Hangon keksiltä. Jesse: No mutta sittenhän Kerttu olisikin syötävä. Hangon keksi. Eija:
Jesse, kohta multakin alkaa olla taju kankaalla. Jesse: No Anssilla ainakin on ihan rinta rottingilla. Henkan piileskely
on nyt niin huonossa hapessa. Anssi: Tosi kuin vesi. Kerttu: Kertokaa nyt älkääkä kiertäkö kuin kissat kuumaa puuroa! Eija
8c Jesse: Hyvä Kerttu! Nyt me pistetään töpinäksi ja selitetään tää juttu
juurta jaksain. Oletko äimän käkenä? Otsikon kysymys tarkoittaa, että etkö ymmärtänyt mitään? Ei hätää, ei
Kerttukaan ymmärtänyt, ja nyt selvitämmekin juurta jaksain eli aivan
kokonaan, mitä tässä luvussa sanottiin, ennen kuin jatkamme. Sieltähän se Kerttu saapuu kuin päätön kana. Sieltähän se Kerttu tulee
nopeasti. Onpa hän ajattelematon. Pää kolmantena jalkana. Nyt Kerttu ei
pääsekään pälkähästä vaan joutuu meidän silmätikuksi! Niin nopeasti, että
siihen melkein tarvitsee jo enemmän kuin kolme jalkaa. Nyt Kertun pitää
pysyä paikallaan ja kestää se että tuijotamme ja syytämme häntä. Yritätkö
sinä lakaista syntisi maton alle, vai? Ei auta, nyt otti ohraleipä ja tuli tupen
rapinat . Yritätkö sinä siis väittää, ettet ole tehnyt mitään pahaa? Ei auta, nyt
joudut nielemään ikävät sanamme, vaikka ne tuntuisivat aseen pistoilta. Sinulta karkasi mopo käsistä. Oli hiuskarvan varassa, etten minä
polttanut hihojani. Sinä et osannut hoitaa asiaa oikein vaikka luulit osaavasi. Sytyin melkein palamaan, niin vihainen olin. Niin että otahan onkeesi. Ei
saa kääntää kelkkaansa ja karata kieli vyön alla kirkkoon. Joten opi nyt
tämä. Ei saa muuttaa mieltään ja juosta kirkkoon niin vauhdikkaasti että
tarvitsee läähättää. Me olemme jahdanneet niska limassa Henkkaa ja
Jevgeniä. Minä olen joutunut ottamaan tämän asian ristikseni, koska
Henkka ei ole ihmisiksi, vaan raahaa minun poikaani perävaununaan. Mutta
nuori rouva se vaan menee sieltä missä aita on matalin ja heittää aikansa
Kankkulan kaivoon! Me olemme etsineet Henkkaa ja Jevgeniä niin että hiki
on noussut niskaankin. Minun on pitänyt ottaa vastuu tästä asiasta, koska
Henkka ei käyttäydy hyvin, vaan kulkee poikani kanssa. Mutta nuori rouva
se vaan huvittelee, jättää tärkeitä asioita tekemättä ja tuhlaa aikaansa. Se otti
herneen nenäänsä. Hän suuttui siitä mitä sanottiin. Nyt hän juoksee H.
Moilasena hippulat vinkuen makuuhuoneeseen. Nyt hän ei osaa sanoa
mitään vaan juoksee makuuhuoneeseen niin että ruumiinosat osuvat
toisiinsa ja siitä kuuluu vinkuva ääni.Ei Kerttu voi juosta hippulat vinkuen. Se on Jesse hyvä nainen. Siis sellaiset ruumiinosat, joita on vain miehillä. Ei
Kertulla. Muista se, Jesse. Kerttuhan alkaa olla helisemässä. Kerttu alkaa
hermostua, hän ei oikein enää tiedä, mitä tehdä, mitä ajatella. Näin ovat
näreet. Likka on pudonnut kuin eno veneestä. Sillä tavalla asiat ovat. Tyttö
ei enää pysty ymmärtämään, mitä tapahtuu. Joten älkäämme kerjätkö verta nenästämme. Siksi on parasta että me
emme suututa häntä enempää. Potut pottuina. Tehdään hänelle niin kuin hän
teki meille. Älähän Kerttu huuda siinä kuin syötävä. Suu messingillä sinun
pitäisi olla ja näyttää Hangon keksiltä. Älähän Kerttu huuda kuin joku
yrittäisi syödä sinut. Sinunhan pitäisi hymyillä oikein leveästi jotta
näyttäisit samalta kuin hymynaamaa muistuttava Hangon keksi.Jesse, kohta
multakin alkaa olla taju kankaalla. Jesse, kohta minäkin väsyn enkä enää
ymmärrä. No Anssilla ainakin on ihan rinta rottingilla. Henkan piileskely on
nyt niin huonossa hapessa. No, Anssi on ylpeä siitä mitä on tehnyt. Henkka
ei 
enää 
kauan 
onnistu 
pysymään 
piilossa. Tosi 
kuin 
vesi.Aivan
totta. Kertokaa nyt älkääkä kiertäkö kuin kissat kuumaa puuroa! Sanokaa
mitä haluatte sanoa älkääkä enää odotelko. Nyt me pistetään töpinäksi ja
selitetään tää juttu juurta jaksain. Nyt me emme enää odota vaan alamme
selittää tätä juttua kunnes kaikki on selitetty. …ja hermoromahduksen
Kerttu ei ilopäivänä olisi alkanut parkua sillä tavalla kahdelle
tuntemattomalle miehelle ja Eijalle, jos hän olisi ollut kunnossa ja
voimiensa tunnossa. Kerttu oli kuitenkin raskaana, ja aivan rikki puhki
hajalla stressistä. Joten Eijan voisi sanoa tehneen emämunauksen, kun hän
meni sanomaan:
—     Meistä tuntuu, ettet sä Mariquita ole nyt ollut ihan rehellinen. Te
ootte tapelleet jostain muustakin kuin siitä, saatko sä opiskella vaiko et. Eija läimäytti Kertun eteen sen kouluesitepinon, jonka Henkka oli
Kerttua varten kerännyt. Kertun tummat silmät alkoivat salamoida. Hän otti askeleen eteenpäin,
ja siinä oli jotakin niin uhkaavaa, että jopa Eija perääntyi. —     Kumpi meistä on muuttanu maailman ääriin ventovieraaseen
ympäristöön? Henkka vai mä? Kumpi meistä on opetellu sietämättömän
vaikeen kielen, Henkka vai mä, Kerttu? Häh?",book
